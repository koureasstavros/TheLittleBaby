ΑΝΤΙΓΟΝΗ
Ισμήνη, αδελφούλα μου, εσύ αγαπημένο κεφαλάκι.
Ξέρεις νάμεινε απ’ τον Οιδίποδα κακό
που να μην έρριξεν ο Δίας επάνω μας,
ενόσω ζούμε;
Δεν είναι πόνος, ούτε χαλασμός, ούτ’ ατιμία, ούτε
ντροπή
πού να μην είδα εγώ μέσ’ τες δικές μου διστυχίες
και στες δικές σου...
Και τώρα πάλι, τι λένε πώς διαλάλησε, καινούργιο
σ’ όλην την πολιτεία ο στρατηγός ;
Έμαθες τίποτα και άκουσες ;
ή δεν μαντεύεις τη συμφορά που έρχεται από τους
εχθρούς,
σ’ εκείνους π’ αγαπούμε;

ΙΣΜΗΝΗ
Εμένα, Αντιγόνη, δεν μούρθε είδησι καμμιά απ’
τους αγαπητούς μας,
ούτ’ ευχάριστη αλλά ούτε και θλιβερή,
αφ’ ότου η δύο εμείς εχάσαμε τ’ αδέρφια μας τα δύο,
που σε μια μέρα ‘πήγαν με διπλό θάνατο,
και τώρα που των Αργείων σκόρπισε ο στρατός,
την ύστερη νύχτα,
δεν έμαθ’ άλλο τίποτα για νάμαι πειό χαρούμενη
πάρα λυπημένη.

ΑΝΤΙΓΟΝΗ
Καλά το έλεγα· γι αυτό κι εγώ
σ’ έφερα έξω από της πύλες της αυλής για να τ’
ακούσης εσύ μονάχα.

ΙΣΜΗΝΗ
Τι είναι; σε βλέπω και συλλογίζεσαι κάτι βαρύ να πης.

ΑΝΤΙΓΟΝΗ
Δεν έχει ο Κρέων τους αδελφούς μου
τον ένα τιμημένο με ταφή
τον άλλο για ατιμίαν άθαφτο :
Τον Ετεοκλή, λένε, πώς δίκαια κι όπως το θέλει ο
νόμος
τον έβαλε στο χώμα για νάναι τιμημένος μέσ’ τους
νεκρούς του κάτω κόσμου,
μα του Πολυνείκη το λείψανο, άθλια ξεψυχισμένο,
άκουσα πώς στους πολίτες εβγήκε διαταγή κανείς
να μη το θάψη,
ούτε και να το κλάψη παρά να τον αφήσουν άκλαυτο
και άθαφτο για τα όρνια,
που γλυκό τους θησαυρό τόνε θωρούν και χυμούν για
να τον φαν.
Αυτά, είπαν, πώς ο καλός μας Κρέων
εδιάταξε σε σένα και σε μένα -λεω και σε μένα-
και τώρα έρχεται κατά ‘δώ για να τα φανέρωση σ’
όσους δεν τα ξέρουν,
και πώς δεν πέρνει το πράγμα ελαφρά,
παρά όποιος κάνει τίποτε ενάντια
θάνατος να του μέλλεται μπροστά σ’ όλη την πόλι.
Αυτά είναι, και τώρα θε να φανή αμέσως
αν ευγενικά ‘γεννήθηκες ή από καλούς κακιά.

ΙΣΜΗΝΗ
Και μήπως ‘μπορώ εγώ, παράτολμη
να δέσω ή να λύσω αλλοιώτικα αφού είναι έτσι;

ΑΝΤΙΓΟΝΗ
Κύτταξε συ μόνο, αν θα κάνης αυτόν τον κόπο
μαζύ μου.

ΙΣΜΗΝΗ
Για ποιό κίνημα μου λες, και που τρέχει ο νους σου;

ΑΝΤΙΓΟΝΗ
Αν θα σήκωσης μαζύ μ’ αυτά τα χέρια μου τον
πεθαμένο.

ΙΣΜΗΝΗ
Στ΄ αλήθεια συλλογιέσαι, να θάψης αυτόν,
που έχει απαγορευθή στην πολιτεία ;

ΑΝΤΙΓΟΝΗ
Μάλιστα, τον δικό μου και όχι το δικό σου τον
αδερφό,
σαν δε θες εσύ,
γιατί ποτέ δεν θα με ‘δης εγώ να τον προδώσω.

ΙΣΜΗΝΗ
Αχ, κακομοίρα μου, μ’ αφ’ ου ο Κρέων είπε όχι.

ΑΝΤΙΓΟΝΗ
Δεν έχει να μ’ εμποδίση διόλου σε ό,τι μου ανήκει.

ΙΣΜΗΝΗ
Ωιμένα, συλλογίσου, αδελφή, που ο πατέρας μας
με κατάρα και καταχθόνια χάθηκε
όταν ξεσκέπασε μονάχος της αμαρτίες του, βγά-
ζοντας με το χέρι του τα δυο του μάτια.
Έπειτα η μητέρα και γυναίκα του -και τα δυο να
την ειπής-
με πλεχτή θηλειά κρεμιέται και πεθαίνει·
και τρίτο, οι δυο μας αδερφοί σε μια μέρα μέσα,
μ’ αυτοκτονία πήγανε οι καϋμένοι, δίνοντας
ο ένας του άλλου με τα δικά τους χέρια θάνατο
Τώρα που μείναμε η δυο μας έρημες,
βάλε με το νου σου τι τρισάθλια που θα χαθούμε,
αν κάνωμε ενάντια στο νόμο και αψηφίσουμε
τη δύναμι και διαταγή του βασιληά.
Μα πρέπει να το καταλάβης ότι γυναίκες γεννηθή-
καμε
και όχι τους άντρες για να πολεμάμε.
Και έπειτα, αφ’ ου πούχουν πειό δύναμι μας ορίζουν,
χρωστούμε κι αυτά να δεχτούμε κι’ ακόμα πειό
χειρότερα,
Εγώ το λοιπόν, παρακαλώντας εκείνους που είνε κατ’
απ’ το χώμα
να με συχωρέσουν, επειδή άθελα το κάνω,
θ’ ακούσω αυτούς που έχουν να προστάξουν
γιατί, να κάνω πράμματα του κάκου, μου φαίνεται
δεν έχει νου.

ΑΝΤΙΓΟΝΗ
Εγώ δε θα σε προστάξω, και ούτε να θέλης τώρα
να το κάμης
θα ευχαριστηώμουνα να με βοηθούσες.
Κύττα να ‘δης εσύ τι θέλεις, εκείνον θα τον θάψω
εγώ.
Καλό μου τώχω να πέθαινα, αφού το κάνω·
αγαπημένη θα κοίτωμαι κοντά του, μαζύ μ’ αυτόν
που αγαπώ
αφού θάχω κριματίσει, μ’ άγια πράξει.
Έτσι κι έτσι περισσότερος είν’ ο καιρός πούχω ν’
αρέσω
σ’ εκείνους που είνε κάτω, παρά σ’ αυτούς εδώ,
γιατί εκεί έχω να μείνω πάντα.
Εσύ, όμως, σαν το νομίζεις, των θεών τα τίμια
πράμματα
έχε τα καταφρονεμένα.

ΙΣΜΗΝΗ
Εγώ δε λεω πώς δεν τα σέβομαι,
αλλά γιατί να κάνω ενάντια σ’ όλη την πολιτεία
δεν έχω δύναμι.

ΑΝΤΙΓΟΝΗ
Έχε το εσύ αυτό για πρόφασι, εγώ πάω να κάνω
τάφο του αγαπημένου μου αδελφού.

ΙΣΜΗΝΗ
Ωιμένα, κακομοίρα μου, τι φόβο έχω για σένα.

ΑΝΤΙΓΟΝΗ
Για μένα μη σε νοιάζει· κύτταξε συ την τύχη σου
να κάνης.

ΙΣΜΗΝΗ
Τουλάχιστον μη φανέρωσης το πράμμα σε κανένα,
κράτα το κρυφό.
Κι εγώ θα κάνω το ίδιο.

ΑΝΤΙΓΟΝΗ
Ά, όχι· να το προδώσης. Πολύ πειότερο θα σε
συχαθώ
αν δεν το πης, και δεν το ξεφωνήσης σ’ όλο τον
κόσμο.

ΙΣΜΗΝΗ
Εσύ έχεις ζεστή καρδιά εκεί που ο άλλος παγώνει.

ΑΝΤΙΓΟΝΗ
Έτσι ξέρω όμως, πώς θ’ αρέσω σ’ όσους πρέπει ν’
αρέσω περισσότερο.

ΙΣΜΗΝΗ
Σαν θα τα καταφέρης. Αλλά ζητάς πράμματα που
δεν γίνονται.

ΑΝΤΙΓΟΝΗ
Και τι μ’ αυτό· όταν πειά δεν θα μπορώ, θα παύσω.

ΙΣΜΗΝΗ
Κι’ από μιαν αρχή δεν πρέπει ο άνθρωπος να κυνηγά
τ’ αδύνατα.

ΑΝΤΙΓΟΝΗ
Όταν λες τέτοια κι εγώ με το δίκηο θα σ’ οχτρευτώ,
και του πεθαμένου γίνεσαι εχθρά.
Άφησε μ’ εμένα στην ασυλλογισιά μου
να πάθω αυτό το φοβερό ·
δεν μπορεί τίποτα περισσότερο να μου γείνη,
για να μην πάω τουλάχιστο με θάνατο καλό.
(φεύγει η Αντιγόνη)

ΙΣΜΗΝΗ
Αφ’ ου το θέλεις πήγαινε· αυτό μόνο να ξέρης, πώς
κάνεις ανοησία
και ας δείχνεσαι για το φίλο σου φίλη αληθινή.
(μπαίνει στ’ ανάκτορα)
Στροφή Α’.

ΧΟΡΟΣ

Αχτίδα του ηλίου
που ωμορφήτερο φως δε ‘φώτησε την εφτάπυλο Θήβα
‘φάνηκες πειά,
σαν άνοιξε ένα βλέφαρο χρυσόφθαλμης ημέρας
καθώς έρχεσαι πέρα από τα νερά της Δίρκης!
Και το στρατό με της αστραφτερές ασπίδες
που ‘βγήκε απ’ το Άργος μ’ όλην την αρματοσιά
τον έσπρωξες να φύγη τρέχοντας με σφιγμένο χαλι
νάρι,
εκείνον που στη χώρα μας ο Πολυνείκης,
φιλονικώντας για το δίκαιο του, τον ξεσήκωσε ....
Κράζοντας στριγγά
σαν αετός από ψηλά στη γης επέταξε
με ανοιγμένη χιονάτη φτερούγα
και μ’ άρματα πολλά
και με περικεφαλαίες αλογομαλλούσες.
Αναστροφή Α’.
Κι’ από ‘πάνω από τα σπήτια στάθη ένα γύρω
με λόγχες φόνισσες να της μπήξη στο εφτάπυλο
στόμα.
Αλλά έφυγε προτού να πιή και να χορτάση από τα
αίματα μας
και προτού από της ρετσίνες να πιάσουνε φωτιά η
στεφανωσιές των πύργων,
και πίσω του έρχουνταν η θεόρατη βροντή του Άρη
για τον αντίπαλο Δράκοντα δυσκολονίκητη,
γιατί ο Δίας εχτρεύευεται τα κομπιάσματα
απ’ τη μακρυά τη γλώσσα,
και καθώς είδε κείνους, σαν μεγάλο ρέμμα, να
ξεχύνωνται
μ’ αλαζονεία κι αχολογή απ’ τα χρυσά τους όπλα,
ρίχνει με τη χτυπητή φωτιά του
αυτόν που είχε χυμήξει στην κορφή τον τείχους τη
νίκη κι όλας ν’ αλαλάξη.

Στροφή Β’.
Και ‘ταλαντεύθη και βρόντηξε στη γης
βαστώντας τη φωτιά,
αυτός που με λυσσάρικη ορμή, μεθυσμένος
είχε πέσει πάνω μας σαν την κακιά ανεμοζάλη.
Αλλοιώς όμως ήρθαν τα πράμματα
και σ’ άλλους άλλη τύχη έδωσε ο διώχτης, ο
μεγάλος Άρης,
που δεξιά τα φέρνει σαν το δεξιόζευχτο άλογο,
επειδή κι’ οι εφτά λοχαγοί που στης εφτά πύλες
ήταν βαλμένοι
τόσοι γι άλλους τόσους,
αφήσανε τον Δία τα ολόχαλκα τους τ’ άρματα για
τρόπαιο·
μόνο οι δυο φριχτοί, ώ! από έναν πατέρα και μια
γεννημένοι μητέρα!
εστήσανε της διπλοδύναμες λόγχες καταπάνω τους
κι’ επήγαν και οι δυο τους μ’ ένα θάνατο.
 Αντιστροφή Β’.
Αλλά να που ήρθε η μεγαλονόματη νίκη
καινούργια φέρνοντας χαρά στη Θήβα με τα πολλά
οχήματα
- κι’ έτσι τους τωρινούς πολέμους λησμονήστε τους
κι’ ελάτε με χορούς ολονυχτίς γύρω να φέρωμε
όλους τους ναούς των θεών
κι αυτός που τραντάζει της Θήβας τη γη, ο Βάκχος,
κεφαλή ας μας είναι !
αλλά νάτον οπού είναι τώρα βασιληάς της χώρας
με τ’ ανέλπιστα που τούτυχαν απ’ τους θεούς,
ο Κρέων, ο γυιός του Μενοικέα,
προβαίνει· ποια σκέψι νάχη μέσα του
πού έβαλε και ‘μάζεψαν τους γέροντας
με το ίδιο κήρυγμα καλώντας τους όλους μαζύ ;
( Εισέρχεται ο Κρέων )


ΚΡΕΩΝ
Άντρες, έφεραν πάλι οι θεοί τα πράμματα δεξιά
στην πολιτεία, έπειτα από τον τόσο σάλο που την
είχε χαντακώσει,
και σας εγώ, από όλους χώρια, μ’ απεσταλμένους
σας μήνυσα ναρθήτε, επειδή ξέρω το σεβασμό που
είχατε
στου Λάιου τον καιρό πάντα στη βασιλεία και στο
θρόνο·
και πάλι σαν ξανάστησε την πόλι ο Οιδίππους,
κι’ αφ’ ου ‘κείνος ‘χάθηκε, στα παιδιά των βασιλειάδων
εμείνατε πιστοί με γνώμη ασάλευτη.
Τώρα που αυτοί και οι δυο μαζύ σε μια ‘μέρα ‘πάνω
‘χάθηκαν χτυπιώντας και χτυπιούμενοι
με της αυτοχειρίας την αμαρτία,
‘πήρα και γω το θρόνο και όλο το βασίλειο,
σαν συγγενής που είμαι των πεθαμμένων.
Δύσκολο είνε βέβαια να καταλάβη κανείς
του κάθε άνθρωπου την ψυχή, τη σκέψι και τη
γνώμη,
πριν να φανή στη διοίκησι και στους νόμους μαθη-
μένος.
Εγώ όμως θαρρώ, και τώρα κι’ απ’ ανέκαθεν,
πως όταν ένας που κυβερνάει όλη την πολιτεία
δεν ακολουθάει την πειό καλλίτερη γνώμη
παρ’ από φόβο κρατεί τη γλώσσα στο στόμα του·
κλειστή,
ην’ απ’ όλους ο χειρότερος.
Και οποίος έχει καλλίτερο το φίλο απ’ την πα-
τρίδα του,
αυτόνε ούτε να τον λεω δε θέλω,
επειδή εγώ - ας τ’ ακούση ο Δίας, που πάντα ξέρει
όλα -
πότε μου δεν θα σώπαινα σαν έβλεπα τη συμφορά
νάρχεται κατ’ επάνω στους πολίτες,
να πάρη την ευτυχία τους, και ούτε θα έπιανα φίλο
μου ποτέ έναν εχτρό της χώρας,
γνωρίζοντας ότι η πατρίδα είνε που μας βαστάει,
και πώς όταν στέκει αυτή ολόρθη, και ‘μεις απάνω της
κολυμπάμε στα νερά
και τότε τους φίλους κάνομε.
Με τέτοιους νόμους, εγώ αυτή την πόλι ψηλά θα
τη σηκώσω.
Και τώρα πάλι τα ίδια έχω διαλαλημένα στους
πολίτες
για τα παιδιά του Οιδίπου.
Τον Ετεοκλή βέβαια, που σκοτώθηκε γι’ αυτή τη
χώρα
και δείχτηκε σ’ όλα ήρωας στη μάχη,
να τον βάλουν στον τάφο
και να του κάνουν όλα τα πρεπούμενα,
όσα γίνονται για τους καλλίτερους νεκρούς, σαν κα-
τεβαίνουν κάτω·
άλλά τον αδελφό του - τον Πολυνείκη λεω -
που απ’ την εξορία του κατέβηκε
και τη γη αυτή την πατρική του και τους θεούς τους
ντόπιους
ήθελε με τη φωτιά να κάνη στάχτη
και ήθελε και το αίμα της γεννιάς του να πιή και να
χορτάση,
και σας να σας σκλαβώση και να σας σέρνη δούλους,
αυτουνού, έβαλα να κράξουν σ’ όλη την πόλι,
μήτε να του στολίση κανείς τάφο, μήτε και να τον
κλάψη,
παρά να τον αφήσουν άθαφτο και το κορμί του
να το φάνε τα σκυλιά και τα όρνια να το μαγαρί-
σουν,
που όποιος το βλέπει, το αίμα του να παγώνη.
Αυτή είνε η θέλησί μου, και ποτέ μου δε θα δώσω
στους κακούς
ό,τι αξίζουν νάχουν οι καλοί.
Αλλ’ όποιος αγαπάει αυτή την πόλι, και πεθαμμένος
νάν’ και ζωντανός,
από μένα την ίδια τιμή θε να ‘βρη.

ΧΟΡΟΣ
Εσένα έτσι σ’ αρέσει να κάνης, γυιέ του Μενοικέα,
Κρέων,
και με τον εχτρό της πολιτείας αυτής και με το φίλο.
Και σένα στέκει να βάζης το νόμο
και για τους πεθαμμένους και για τ’ εμάς που ζούμε.

ΚΡΕΩΝ
Εσείς κυττάτε τώρα πως θα φυλάξετε σκοπό για όσα
σας είπα;

ΧΟΡΟΣ
Σ’ άλλον πειό νεώτερο δόσε νάχη αυτή την έννοια.

ΚΡΕΩΝ
Μα είνε κι’ όλας βαλμένοι όσοι θα προσέχουν το
νεκρό.

ΧΟΡΟΣ
Γιατί λοιπόν παραγγέλνεις πάλι ετούτο κι’ αλλουνού;

ΚΡΕΩΝ
Για να μην αφήσετε κανένα σ’ αυτά να παρακούση.

ΧΟΡΟΣ
Δεν ειν’ κανείς τόσο κουτός να θέλη να πεθάνη.

ΚΡΕΩΝ
Και βέβαια αυτό θα πάθη, αλλά με την ελπίδα να
κερδίσουν, πολλοί ως τώρα χάθηκαν.

ΦΥΛΑΞ
Βασιληά, δεν μπορώ να πω πώς απ’ τη βιάση μου
λαχάνιασα, και πως τα πόδια μου έκαναν φτερά,
γιατί πολλές φορές από τη συλλογή μου σταμάτησα
στο δρόμο και μούρθε να γυρίσω ‘πίσω.
Χάρις που η ψυχή μου πολλά μου έψαιλνε και μου
τσαμπουνούσε.
«Κακομοίρη, τι πας αυτού, που μόλις φθάσης, θα σε
χώσουν μέσα ; »
« Μα χαντακωμένε, κάθησες πάλι; κι αν το μάθη ο
Κρέων από άλλον δε θα σε τζούξη έπειτα; »
σε τέτοιους συλλογισμούς μπερδεύονταν τα πόδια μου
κι’ έτσι έφτασα γρήγορα αργά μ’ όλο μου το κολάϊ,
γιατί κι ο κοντός δρόμος έτσι γίνεται μακρύς.
Τέλος βάστηξε η γνώμη νάρθω σ’ εσένα
κι’ αν δε σου πω και τίποτα, πάλι θα στο πω,
γιατί έρχομαι απ’ την ελπίδα κρεμασμένος
πως άλλο δε μπορώ να πάθω απ’ ό,τι μου μέλλεται.

ΚΡΕΩΝ
Τι είν’ αυτό που σε κάνει έτσι να φοβάσαι;

ΦΥΛΑΞ
Πρώτα, θέλω να σου ‘πώ για τα δικά μου·
γιατί ούτε τώκανα εγώ το πράμμα ούτε είδα ποιος
τώκανε,
και δεν θάταν δίκηο να πάθω τίποτα κακό.

ΚΡΕΩΝ
Όλο προοίμια είσαι κι’ όλο τα φέρνεις γύρω για την
ασφάλεια σου·
φαίνεται πώς κάποιο σπουδαίο θέλεις να πης.

ΦΥΛΑΞ
Τα φοβερά δίνουν πολύ βαρεμό να τα λέη κανείς.

ΚΡΕΩΝ
Θα μιλήσης λοιπόν μια φορά ; έπειτα σ’ άφίνω και
φεύγεις.

ΦΥΛΑΞ
Να ! σου λεω κιόλας. Κάποιος ‘πήγε κι έθαψε τώρα
δα το νεκρό,
έρριξε σκόνη στεγνή κι επασπάλισε το σώμα του
κι έκανε όλα κατά πώς είνε συνήθεια.

ΚΡΕΩΝ
Τι είπες; ποιος ήταν αυτός που τόλμησε να κάνη
αυτό;

ΦΥΛΑΞ
Ξέρω κι’ εγώ ; δε φαινότανε ‘κεί πέρα
ούτε αχνάρι απ’ αξίνα ούτε ξεπέταγμ’ από τσάπα.
Η γη ξερή πέτρα, μήτε σκασμένη πουθενά, μήτε
και σημαδεμένη
Απ’ τους τροχούς των αμαξιών,
παρά όποιος τώκανε, δε φανερώθηκε.
Καθώς μας τώδειξε ο πρώτος που ήρθε για σκοπός
της ‘μέρας
μας φάνηκε ολονώνε θάμμα και μυστήριο,
επειδής ο νεκρός δε φαινότανε πειά, θαμμένος πάλι
δεν ήτον,
μόνο μια σκόνη ψιλή ήταν απάνω του ριγμένη, σάμ-
πως για να ξεφύγουν την αμαρτία
και ούτε σημάδι εφαίνουνταν από ζώο, από σκυλί
που νάρθε να τον τραβήξη έξω.
Και άσχημα λόγια εβούιζαν ανάκατα
κι ο ένας φύλακας έβριζε τον άλλο, κι’ αν έπεφτε
στα τελευταία και ξύλο,
δε θα βρισκότανε κανείς να τους χωρίση,
γιατί ο καθένας τους ήταν ο ένας που τώχε κανω-
μένα και φανερός κανείς τους.
Καθένας κύτταζε πώς να ξεφύγη, για να μην είν’
αυτός,
κι’ είμαστ’ έτοιμοι να πιάσωμε και σίδερο καυτό
στα χέρια μας,
και να περάσωμε από μέσα απ’ τη φωτιά
και να πάρωμε όρκους σ’ όλους τους θεούς πώς μήτε
κάναμε τίποτα μήτε και ξέρουμε
γι’ αυτόν που τώχει σοφιστή και κανωμένο.
Τέλος πάντων σα σε μας έμεινε πειά τίποτ’ άλλο
να ‘ξετάξωμε,
πετάει κάποιος ένα λόγο που μας έκανε όλους να
ρίξωμε τα κεφάλια κάτω
απ’ το φόβο μας, γιατί δεν είχαμε τίποτε να πούμε
ενάντιο
και ούτε πώς θα κάνωμε να βγούμε πέρα.

Έλεγε, που θα πη, πως έπρεπε να στην αναφέρωμε
εσένανε την πράξι
και όχι να την κρύψωμε.
Κι αυτή η γνώμη εβάστηξε·
εμένα όμως του άμοιρου μούπεσ’ ο κλήρος, εγώ
ν’ απολάψω αυτό το καλό.
Κι έτσι νάμαι τώρα μπροστά σου χωρίς να το θέλω
εγώ και χωρίς να με θέλης και συ’
αυτό το ξέρω - επειδή κανείς δεν καλοβλέπει αυτόν
που φέρνει της κακές είδησες.

ΧΟΡΟΣ
Εμένα, βασιληά μου, απ’ την αρχή το λέει ο νους
μου
μήπως κι’ απ’ το θεό μας έρχεται ετούτο το σημάδι.

ΚΡΕΩΝ
Πάψε, προτού απ’ τα λόγια σου μου ξεχειλίση ο
θυμός·
κύττα να μη δείχτης άμυαλος όπως είσαι και γέρως.
Δεν υποφέρνεσαι μ’ αυτά που λες, πώς τάχα οι θεοί
‘πήγαν να φροντίσουν για το νεκρό·
μήπως τον έκρυψαν από μεγάλη εκτίμησι, σαν ευερ-
γέτης που ήταν,
αυτός που ήρθε να τους κάψη τους στυλογύριστους
ναούς και τ’ αφιερώματά τους
και τους νόμους να χαλάση;
ή μήπως είδες ποτέ σου τους κακούργους να τους
τιμούνε οι θεοί;
Όχι, δεν είν’ έτσι. Αλλά γι’ αυτά από καιρό με-
ρικοί στην πόλι
μουρμούριζαν εναντίο μου, γιατί μόλις τα υπόφεραν,
κρυφά κουνιώντας το κεφάλι, κι’ ουτ’ έσκυβαν κάτου
απ’ το ζυγό όπως είνε δίκηο,
για να με υπακούν.
Από ‘κείνους, το ξέρω καλά, είνε βαλμένοι κι ετού-
τοι ‘δώ με πλερωμή
να κάνουν αυτό πούκαναν.
Γιατί τίποτ’ από όσα σοφίστηκαν οι άνθρωποι πειό
χειρότερο
δεν γένηκε απ’ το χρήμα· αυτό και πολιτείες γκρε-
μίζει
κι’ ανθρώπους ξεσηκώνει απ’ τα σπίτια τους,
και των φρονίμων τους γυρίζει τα μυαλά, και τους
μαθαίνει ν’ αγαπούν τα αισχρά,
και έδειξε στον άνθρωπο πώς να κάνη πανουργίες
και κάθε είδους ασέβεια να την ξέρη.
Όσοι όμως για πλερωμή τα έκαναν αυτά,
ένα εκατάφεραν, τέλος πάντων, πώς να τιμωρηθούν.
Μα όσο λαβαίνει ο Δίας ακόμα σέβας από ‘μένα και
τιμή,
ξέρε το καλά, γιατί στο λεω με όρκο,
αν δε βρήτε και μου φέρετε μπροστά στα μάτια μου
αυτόνα που το χέρι του έκανε τον τάφο,
ο Άδης δεν θα σας φθάση μοναχά, προτού,
κρεμασμένοι, ζωντανοί μου φανερώσετε το κρίμα,
για να ξέρετε άλλη φορά πούθε βρίσκετε το κέρδος
ναν τ’ αρπάξετε,
και να μάθετε ότι δεν πρέπει πρώτ’ απ’ όλα να κυτ-
τάη κανείς το πώς θα καζαντήση.
Γιατ’ από τέτοιες άτιμες απολαβές τους περισσό-
τερου θα ‘δης να καταστραφούνε
παρά που θα σωθούνε.

ΦΥΛΑΞ
θα μ’ αφήσης να σου πω τίποτα, η να πάω από κει
πούρθα ;

ΚΡΕΩΝ
Δεν καταλαβαίνεις πώς και τώρα με δυσαρεστούν
τα λόγια σου;.

ΦΥΛΑΞ
Στ’ αυτιά σου μέσα σε τσιμπούν, ή στην ψυχή επάνω;

ΚΡΕΩΝ
Τι; ζυγιάζεις τώρα η λύπη μου που στέκει;

ΦΥΛΑΞ
Α! ξέρω! εκείνος πούκαν’ το κακό στην ψυχή σου
σ’ ενοχλεί,
κι’ εγώ στ’ αυτιά σου.

ΚΡΕΩΝ
Μωρέ φαίνεσαι πώς γεννήθηκες λογάς.

ΦΥΛΑΞ
Αλλά την πράξι που θα ‘πη δεν την έκανα εγώ.

ΚΡΕΩΝ
Κι’ επούλησες μάλιστα την ψυχή σου για λεφτά.

ΦΥΛΑΞ
Αχ! τι κακό που είνε να νομίζη κανείς
και να νομίζη λάθος.

ΚΡΕΩΝ
Λέγε, εσύ τ’ αστεία σου γι’ αυτό που νομίζω εγώ,
μ αυτά κι’ αυτά, αν δε μου φανερώσετε τους φταί-
στες, θα σας κάνω εγώ να σκούξετε
πως τ’ άτιμα κερδέματα φέρνουνε συμφορές.
(φεύγει ο Κρέων).

ΦΥΛΑΞ
Καλέ, ας βρεθή και με το παραπάνω. Αν τον πιά-
σουνε ή όχι, αυτό είνε στην τύχη.
Εμένα δε θα με ‘δης να σου ξανάρθω εδώ.
Και τώρα που χωρίς να τώλπιζα, και χωρίς τη δική
μου γνώμη,
εσώθηκα, χρωστάω μεγάλη χάρι στους θεούς.
(φεύγει ο Φύλαξ).
Στροφή Α’.


ΧΟΡΟΣ
Πολλά είνε τα θαμμαστά,
Μα τίποτα πειό θαμμαστό δεν είνε απ’ τον άνθρωπο·
αυτός και πέρα απ’ την ασπριδερή τη θάλασσα
με του νοτιά την μάνητα προβαίνει,
περνώντας κύματα που γύρω του σαλεύουν
και την πειό μεγαλήτερη απ’ τους θεούς, τη γη,
πού είν’ αχάλαστη, και ποτέ δεν αποκάνει,
την τρυγάει από χρόνο σε χρόνο,
σκαλεύοντάς την μ’ άροτρα που τα γυρίζουν άλογα.
Αντιστροφή Α’.
Και το συνάφι των ελαφρόμυαλων πουλιών
κυκλόνοντας τα πιάνει κι’ άγρια θεριά κοπάδια,
και την πλάσι όλη απ’ της θάλασσας τα βάθη
με τα κλωστένια δίχτυα,
ο τετραπέρατος!
και μηχανεύεται πολλά για να καταπονέση τ’ ανή-
μερα θερία

πού περπατούνε στα βουνά,
και το μαλλιαροχαίτη ίππο τον ημέρεψε
με του ζυγού τ’ αγκάλιασμα,
και του βουνού τον ταύρο τον ακούραστο.

Στροφή Β’.

Και τη λαλιά, και τη σκέψι, σαν πνοή τ’ άνεμου
και της αγορές για προστασία της πολιτείας
μόνος του τα έμαθε, και πώς να ξεφεύγη τα βέλη
του πάγου,
που ξεσηκώνει απ’ τον ύπνο στης αυλές,
και της νεροποντής τον παραδαρμό.
Σ’ όλα έχει διέξοδο, σε τίποτα δεν τον βρίσκει
το μέλλον χωρίς γνώμη -
μόν’ απ’ τον Άδη να γλυτώση δε θα μπόρεση -
παρά κι απ’ αρρώστειες δύσκολες πώς να γλυτώνη
έχει σοφιστή.
Αντιστροφή Β’.
Έχει ανέλπιστη σοφία για να βρίσκη τέχνες
και πότε στο κακό ξεπέφτει, πότε στο καλό!
Αψηφάει της χώρας τους νόμους και των θεών τ’
ωρκισμένο δίκηο.
Μεγάλος και πολύς στην πολιτεία, και πάλι χωρίς
πατρίδα.
Όποιος πάει στο κακό έτσι για τόλμη
ούτε στη γενιά μου ποτέ να καθήση,
ούτε με τη δική μου έχει ίδια γνώμη
σαν κάνει τέτοια.

ΠΡΑΞΙΣ Β’

(Ο Φύλαξ φέρνει την Αντιγόνη)

ΧΟΡΟΣ
Δεν ξέρω, να μη βλέπω φάντασμα θεϊκό μπροστά μου;
Μπορώ να ‘πώ πώς δεν είνε το κορίτσι, η Αντιγόνη,
αφού την ξέρω;
Ω ! δυστυχισμένο
και δυστυχισμένου πατέρα παιδί, του Οιδίπου!
τι είνε; Μήπως, γιατί παράκουσες
τους νόμους του βασιληά, σε φέρνουν
και σε χουν πιασμένα σ’ άμυαλη πράξι;

ΦΥΛΑΞ
Ναι αυτή πούκανε το κρίμα, την πιάσαμε που έθαβε.
Μα που είνε ο Κρέων;

ΧΟΡΟΣ
Νάτος, στην ώρα ξαναβγαίνει από το σπίτι.

ΚΡΕΩΝ
Τι είνε ; γιατί πράμμα έτυχε να ‘βγω στην ώρα ;

ΦΥΛΑΞ
Βασιληά μου, για τίποτε να μη κάνη όρκο ο άνθρωπος,
επειδή η ύστερη σκέψι βγάζει την πρώτη ψεύτρα.
Έτσι και ‘γώ τώχα τάξει, ν’ αργήσω κάμποσο να
σου ξανάρθω εδώ,
απ’ της φοβέρες σου που μέκαναν να τουρτουρίζω
σαν νάτανε χειμώνας,
άλλά έλα πάλι που η χαρά σαν έρχεται απ’ όξω και
δεν την ελπίζεις
δεν μοιάζει με καμμιάν άλλη ευχαρίστησι στην
μεγάλη γλύκα·
έτσι ήρθα και εγώ κι ας είχα κάνει όρκο να μην έρθω,
και σου φέρνω την κόρη ετούτη που πιάστηκε τον
τάφο να στολίζη·
εδώ δεν ξεπετάχτηκε ο κλήρος μου, αλλά δικό μου
είνε το κελεπούρι
και όχι αλλουνού.
Και τώρα, βασιληά μου, να, πάρτηνε ‘συ ο ίδιος που
την θέλεις,
και κρίνε κι’ εξέταξέ την· εγώ με το δίκαιο μου ειμ’
ελεύθερος
και βγάλε με απ’ αυτά τα βάσανα.

ΚΡΕΩΝ
Αυτήν που φέρνεις με τι τρόπο και που την έπιασες ;

ΦΥΛΑΞ
Αυτή έθαβε το νεκρό· τα ξέρεις τώρα όλα.

ΚΡΕΩΝ
Νοιώθεις, και τα λες σωστά, αυτά που λες;

ΦΥΛΑΞ
Αυτήν είδα να θάβη τον νεκρό πούχες εσύ απαγορέψει.
Μου φαίνεται πώς τα λεω καθαρά και ξάστερα.

ΚΡΕΩΝ
Και πώς ‘φανερώθηκε κ’ επάνω στην πράξι ‘πιάσθηκε;

ΦΥΛΑΞ
Να, πώς έγεινε το πράμμα· άμα ξαναπήγαμε, καθώς
είμαστε από τα σένα φοβερισμένοι
μ’ εκείνα σου τα τρομερά τα λόγια, σαρώσαμε πρώ-
τα όλο το χώμα το ριγμένο απάνου στον νεκρό
και γδύναμε τσίτσιδο το σώμα πού’ σάπιζε, κι επή-
γαμε να καθήσωμε μακρυά
στης πέτρες στο βουνό, που δε μας έπιανε ο άνεμος,
για να ξεφύγωμε μην βγάλη αποφορά,
κρατώντας ξύπνιον ο ένας τον άλλο με φωνές για το
κακό που θα μας εύρισκε,
αν κανένας μας ήθελε ξαστοχήσει σ’ ετούτη την
δουλειά.

Και μ’ αυτά πέρασε τόσος καιρός, που ήρθε κι’ εμε-
σουράνησε
ο φλογερός ο δίσκος του ήλιου
κι έψηνε η κάψα. Τότες ξάφνου ‘σηκώθηκε από τη
γης ένας ανεμοστρόβιλος
με βουητό, να φάη τα ουράνια, κι άπλωσε στην πε-
διάδα
κι εξεμάλιαζε τα δένδρα όλου του κάμπου κι’ εγέ-
μισε από σκόνι ο αιθέρας.
Εμείς με κλειστά μάτια και ρουθουνίζοντας,
καρτερούσαμε να περάση το θεϊκό κακό, και σαν έπαψε,
έπειτ’ από πολύ, φάνηκε το κορίτσι να σκούζη με
στριγκιά φωνή
σαν του πουλιού που πικραμένο βλέπει την αδιανή
φωλιά χωρίς τα μικρά του πούχε μέσα.
Έτσι κι αυτή καθώς είδε τον νεκρό ξεσκέπαστο
έβαλε της φωναίς
και μ’ άσχημαις κατάραις καταριώταν εκείνους που
το κάνανε.
Κι αμέσως πάει και κουβαλεί στα χέρια της χώμα
στεγνό.
Κι από τη χάλκινη της στάμνα την ωμορφοχτυ-
πημένη
χύνει από ψηλά τρεις φορές για τρεις σπονδές ένα
γύρω απάνω στον νεκρό.
Εμείς καθώς την είδαμε τρέχομε κι όλοι μαζύ αμέ-
σως την τσακώνομε,
χωρίς να δείξη αυτή διόλου απορία, και της λέμε όσα
πρωτήτερα κι αυτά που τώρα είχε κάνει.
Και τίποτα δεν απαρνήθηκε. Αυτό εμένα κι ευχά-
ριστο μου είνε και λυπηρό αντάμα,
γιατί να ξεφεύγη κανείς ο ίδιος της συμφορές είνε
πολύ γλυκό.
Αλλά και πάλι εκείνους π’ αγαπάει να τους φέρνη
σε δυστυχία,
κάνει λύπη.
Αυτά όμως όλα εγώ - έτσι είνε το φυσικό μου –
δεν τα βάζω ίσα με το ‘δικό μου το γλυτωμό.

ΚΡΕΩΝ
Εσύ τώρα που γέρνεις χάμου το κεφάλι
το ομολογείς ή αρνιέσαι πώς εσύ ‘σαι που έκανες
αυτά ;

ΑΝΤΙΓΟΝΗ
Και λεω πώς ειμ’ εγώ κι ούτε τ αρνιέμαι ότι δεν
είμαι.

ΚΡΕΩΝ
Πήγαινε τώρα εσύ, όπου θέλεις, ελεύθερος, το κρίμα
δε σε βαρένει.
(φεύγει ο Φύλαξ).
Εσύ όμως πες μου κι όχι με πολλά λόγια αλλά
σύντομα,
ήξερες πώς ήταν κηρυγμένο κανένας να μη κάνη
αυτό που έκανες ;

ΑΝΤΙΓΟΝΗ
Το ήξερα, και πώς να μη το ξέρω αφού ήτανε
γνωστό ;

ΚΡΕΩΝ
Και πάλι είχες την τόλμη να παραβής αυτό το νόμο ;

ΑΝΤΙΓΟΝΗ
Δεν ήταν κανένας Δίας που μου τάχε προσταγμένα.
Ούτ’ η Δίκη που κατοικεί μαζύ με τους κάτω Θεούς
έβαλε τέτοιους νόμους στους ανθρώπους,
ούτε για τόσο μεγαλοδύναμες έπερνα της προσταγές
σου,
για να μπορής τ’ άγραφα κι’ ασάλευτα δίκαια των
Θεών
να τα πατάς εσύ, που είσαι θνητός, γιατί δεν είναι
από σήμερον κι’ εχθές παρά πάντα αυτά ζουν
και κανείς δεν ξέρει πότε φανερώθηκαν.
Μήπως έπρεπε εγώ γι’ αυτά να δώσω λόγο στους
θεούς, αφού δεν εφοβήθηκα
κανενός ανθρώπου γνώμη;
Πως θα πέθαινα, το ήξερα καλά, και χωρίς εσύ να
βάλης να το κράξουν.
Κι’ αν πεθάνω πρώτ’ απ’ τον καιρό μου, κέρδος πά-
λι το λεω,
γιατ’ όποιος σαν κι’ εμένα ζει μες τα πολλά τα
  [βάσανα, πώς να μην είναι κερδεμένος σαν πεθάνει;
Έτσι κι εμένα δεν με πονείς πούχω αυτό το ριζικό,
παρά αν υπόφερνα άθαφτο να δω
τον νεκρό εκείνον που εγέννησε η μητέρα μου·  τότε
θα πονούσα· αυτά δεν μου πονούνε.
Κι’ αν σ’ εσένα τώρα φαίνωμαι ανόητη για ό,τι κάνω,
μπορώ να ‘πώ πώς σ’ ανόητο φαίνομαι ανόητη.

ΧΟΡΟΣ
Φαίνεται το άγριο αίμα από άγριον πατέρα στο παιδί.
Δεν ξέρει αυτή να ζαρώνη ‘μπρος στο κακό.

ΚΡΕΩΝ
Να ξέρης πώς αυτή σου η ξεροκεφαλιά γρήγορα θα
περάση.
Και το πειό δυνατό σίδερο, το ψημένο απ’ τη φωτιά
ολόγυρα σκληρό
θα το ‘δης να ραΐση και να σπάση πειότερο από άλλο ·
με κοντό χαλινάρι, ξέρω, τα αγριεμένα αλόγατα βα-
στούνται,
γιατί δεν στέκει νάχη μεγάλ’ ιδέα εκείνος πούναι
στον άλλον δούλος.
Αυτή όμως το καλοήξερε τότε να μας βρίζη με το
να παραβαίνη τους βαλμένους νόμους.
Κι είνε δεύτερη προσβολή - μια ήταν σαν τώκανε
- για τούτο κιόλας να καυχιέται
και να γελάη που τώπραξε.
Εγώ βέβαια τώρα δεν είμαι άντρας, παρά ο άντρας
είναι αυτή,
αν της περάση αυτηνής να κάνη το θέλημα της ατι-
μώρητα,
Μα είτε της αδελφής μου είναι, είτε και πειό στενή
του αίματος συγγένησά μου
απ’ όλους όσους φυλάει ο σπιτικός μας Ζευς, αυτή
και η αδελφή της
δεν θα ξεφύγουνε την πειό χειρότερη μοίρα·
γιατί κι’ εκείνη άλλο τόσο την κατηγοράω πώς με-
λέτησε αυτόν τον τάφο.
Φωνάξετε την εδώ τώρα, ότι την είδα μες το σπίτι
να μανίζη
έξω απ’ τα λογικά της.
Συχνά η ψυχή του άνθρωπου μπροστήτερα προδίνεται
σαν κλέφτρα,
για τα άνομα που στα σκοτάδια κρυφογένονται,
αλλά και τάλλο ίδια το μισώ, όταν κανείς που πιά-
στηκε ‘στό κρίμα του απάνω,
έπειτα θέλη να το παραστήση ωμορφήτερο.

ΑΝΤΙΓΟΝΗ
Μήπως θέλης να μου κάνης πειό μεγαλύτερο, αφού
μ’ έπιασες, παρά να με σκοτώσης;

ΚΡΕΩΝ
Εγώ άλλο δεν θέλω, μ’ ετούτο τάχω όλα.

ΑΝΤΙΓΟΝΗ
Τι κάθεσαι λοιπόν ; όπως κι’ εμένα κανέν’ από τα λό-
για σου δεν μου ειν’ ευχάριστο
και ποτέ δεν θα μ’ αρέση - έτσι κι’ εσένα φυσικά
τα ‘δικά μου σ’ ενοχλούν.
Και πούθε θα μούρχονταν τόση τιμή και δόξα,
παρά που έβαλα σε τάφο τον αυτάδελφό μου;
Όλοι τους εδώ θα τώλεγαν πώς καλό το βρίσκουνε
αν δεν τους έδενε τη γλώσσα ο φόβος.
Έχουν οι βασιλειάδες κι άλλα πολλά που τους κα-
λώρχονται
και μπορούν να κάνουν και να λένε ό,τι θέλουν.

ΚΡΕΩΝ
Μονάχη εσύ απ’ τους Καδμείους αυτούς τα βλέπεις
έτσι.

ΑΝΤΙΓΟΝΗ
Τα βλέπουνε κι’ αυτοί, αλλά μπροστά σου σουρώ-
νουνε το στόμα.

ΚΡΕΩΝ
Κι’ εσύ δεν ντρέπεσαι νάχης γνώμη διάφορη από
τούτους;

ΑΝΤΙΓΟΝΗ
Ντροπή δεν είναι να σέβεται κανείς εκείνους πούχουν
τα ίδια σπλάχνα.

ΚΡΕΩΝ
Μήπως δεν είνε αδελφός σου, και ο άλλος που σκοτώ-
θηκε εναντίον του;

ΑΝΤΙΓΟΝΗ
Αδελφός από μία μητέρα κι απ’ τον ίδιο πατέρα.

ΚΡΕΩΝ
Πώς τον προσβάλλεις λοιπόν με το να κάνης χάρι και
τιμή στον άλλο;

ΑΝΤΙΓΟΝΗ
Δε θάλεγε τα ίδια γι’ αυτά ο πεθαμμένος.

ΚΡΕΩΝ
Αφού τον τιμάς ίδια σαν τον αμαρτωλό.

ΑΝΤΙΓΟΝΗ
Δούλος μου δε ‘ χάθηκε, παρά ο αδελφός μου.

ΚΡΕΩΝ
Που ρήμαξε τη χώρα, ενώ ο άλλος
αντιστάθηκε για να την ‘υπερασπίση.

ΑΝΤΙΓΟΝΗ
Το ίδιο και τους δυο με το νόμο του τους ζητάει
ο Άδης,

ΚΡΕΩΝ
Μα δεν πρέπει ο καλός με τον κακό να έρθη ίσος.

ΑΝΤΙΓΟΝΗ
Ποιος ξέρει, εκεί κάτου, περνούν αυτά για άγια ;

ΚΡΕΩΝ
Ποτέ ο εχτρός, και σαν πεθάνει ακόμα, φίλος δεν
γίνεται.

ΑΝΤΙΓΟΝΗ
Όχι για να μισώ μαζύ, για ν’ αγαπώ ‘γεννήθηκα.

ΚΡΕΩΝ
Τώρα που θα πας κάτω, σαν πρέπει να τους αγαπάς,
αγάπα τους εκείνους,
ενόσω όμως ζω εγώ, γυναίκα δεν θα προστάξη.

ΧΟΡΟΣ
Να την μπροστά στης πύλες την Ισμήνη, που γι’
αγάπη της αδελφής της ποτάμι χύνει τα δάκρυα.
Τα φρύδια της σαν σύννεφο σκιάζουν κι ασχημίζουν
το πρόσωπο της το ροδόθωρο
και τα ώμορφά της μάγουλα είνε βρεμμένα.

ΚΡΕΩΝ
Κι εσύ που σαν οχιά στο σπίτι μου χωμένη, κρυφά
μούπινες το αίμα

κι ούτε τώξερα πώς θρέφω δυο για δυστυχία και
χαλασμό του θρόνου μου,
για ‘πες μου τώρα, θα ‘πης κι’ εσύ γι’ αυτό τον
τάφο πώς ήσουν μαζύ ;
ή θα ‘ξομώσης πώς δεν ξέρεις τίποτα ;

ΙΣΜΗΝΗ
Έκανα κι’ εγώ το ίδιο σαν κι αυτή κι’ ό,τι λέει λεω
κι είμαι μαζύ της και το ίδιο φταίω.

ΑΝΤΙΓΟΝΗ
Μα το δίκηο δεν θα σ’ αφήση να το ‘πης αυτό·
επειδή ούτ’ εσύ ‘θέλησες ούτε κι’ εγώ σε ‘πήρα σύν-
τροφο.

ΙΣΜΗΝΗ
Μα τώρα ‘στα βάσανα σου δεν διστάζω μαζύ σου
ν’ αρμενίσω
στο πέλαγος του πόνου.

ΑΝΤΙΓΟΝΗ
Πειά έκανε το έργο ο Άδης κι’ αυτοί πούνε κάτου
το ξέρουνε.
Μα δεν την θέλω ‘γώ την φίλη που με τα λόγια
μόνο μ’ αγαπάει.

ΙΣΜΗΝΗ
Όχι αδελφούλα μου μη με περιφρονήσης
μαζύ σου να μη πεθάνω και το νεκρό κι’ εγώ να μη
τιμήσω.

ΑΝΤΙΓΟΝΗ
Μη μου πεθάνης εσύ και μη παίρνης για δικά σου
αυτά που ούτε με το δάκτυλο σου ακούμπησες·
εγώ που πεθαίνω είμ’ αρκετή.

ΙΣΜΗΝΗ
Και τι τη θέλω τη ζωή μου αφού θα χάσω εσένα;

ΑΝΤΙΓΟΝΗ
‘Ρώτα τον Κρέοντα· τώρα γιαυτόνε θα φροντίζης.

ΙΣΜΗΝΗ
Γιατί με πονείς μ’ αυτά, ανώφελα για ‘σένα;

ΑΝΤΙΓΟΝΗ
Λυπούμαι που το κάνω, και που σε περγελώ.

ΙΣΜΗΝΗ
Μα πες μου πώς και τώρα να σ’ ωφελήσω εγώ ;

ΑΝΤΙΓΟΝΗ
Τον εαυτό σου σώσε· δεν σε ζηλεύω που θα γλυτώσης.

ΙΣΜΗΝΗ
Ωιμένα, δυστυχισμένη, γιατί να μην έχω κι’ εγώ
την τύχη σου ;

ΑΝΤΙΓΟΝΗ
Εσύ ‘προτίμησες να ζεις κι’ εγώ να πεθάνω.

ΙΣΜΗΝΗ
Αλλά σου είχα ‘πη της αιτίες μου εγώ.

ΑΝΤΙΓΟΝΗ
Εσύ πώς είχες δίκηο ‘νόμιζες με της ‘δικές σου,
κ’ εγώ με της ‘δικές μου.

ΙΣΜΗΝΗ
Έτσι είμαστε ίσα κι’ ίσα στην αμαρτία μας.

ΑΝΤΙΓΟΝΗ
Θάρρευε, εσύ ακόμα ζεις, μα η δική μου η ψυχή
καιρό είναι πεθαμμένη, για να ωφελάη αυτούς που
έχουν πεθάνει.

ΚΡΕΩΝ
Αυτά τα κορίτσια, εγώ λεω πώς τώρα δα φανερώ-
θηκε άμυαλο·
η άλλη ήταν από πάντα.

ΙΣΜΗΝΗ
Ποτέ, βασιληά, δεν μένει ο νους εκ γενετής σ’ εκεί-
νους που δυστυχούνε,
αλλά τον χάνουν.

ΚΡΕΩΝ
Εσένα σούφυγε όταν εζήλεψες να κριματίσης μαζύ
με τους κακούργους.

ΙΣΜΗΝΗ
Μήπως είναι ζωή που θα κάνω χωρίς αυτήν, μονάχη;

ΚΡΕΩΝ
Μην την λες αυτήν, γιατί πειά δεν είναι.

ΙΣΜΗΝΗ
Μα θα σκοτώσης λοιπόν του παιδιού σου την αρρα-
βωνιαστικιά ;

ΚΡΕΩΝ
Είναι άλλα χωράφια για όργωμα.

ΙΣΜΗΝΗ
Δεν θάναι σαν κι αυτήν μ’ εκείνον ταιριασμένοι.

ΚΡΕΩΝ
Εγώ συχαίνομαι κακές γυναίκες για τους γυιούς.

ΑΝΤΙΓΟΝΗ
Ω Αίμον, αγάπη μου, πως σε ντροπιάζει ο πατέ-
ρας σου,

ΚΡΕΩΝ
Πολύ με ενοχλείς κι εσύ κι η παντρειά σου.

ΧΟΡΟΣ
Μήπως να του την υστέρησης θέλης του παιδιού σου;

ΚΡΕΩΝ
Ο Άδης είναι που θα χαλάση αυτόν τον γάμο.

ΧΟΡΟΣ
Αποφασισμένο είναι φαίνεται, αυτή για να πεθάνη.

ΚΡΕΩΝ
Και για σένα και για μένα. Ας μη χάνωμε πειά
καιρό
παρά πηγαίνετε την μέσα, δούλοι, και να της δέ-
σουν καλά. αυτές της γυναίκες
και να μη της αφίσουν ελεύθερες, γιατί κι οι θαρ-
ρετοί φεύγουν, σαν ιδούν το τέλος της ζωής
με τον Άδη να πλησιάζη.
Στροφή Α’.


ΧΟΡΟΣ
Ευτυχισμένοι εκείνοι που η ζωή τους πέρασε χωρίς
κακοτυχία,
γιατί οποιανού σπίτι
απ’ τους θεούς έρθη και σαλέψη
δεν τ’ απολείπει συφορά και σέρνεται
από γεννηά σε γεννηά. Σαν το φουσκωμένο κύμα
στου Πόντου την ανεμοζάλη,
που το πιάνει απ’ τη Θράκη ο σίφουνας
και το ρίχνει στο τρισκότιδο βυθό
και απ’ το βάθος κυλάει τη μαύρην άμμο
και βαρυά στενάζοντας αχολογούν τα θαλασσόδαρτα
ακρογιάλια.
Αντιστροφή Α’.
Έτσι θωρώ της αρχαίες συφορές
της γεννηάς των Λαβδακιδών
θα πέφτουν επάνω σ’ άλλες συφορές
και ούτε φέρνει η μια γεννηά στην άλλη απαλλαγή,
παρά κάποιος από τους θεούς την ρημάζει ολοένα
και γλυτωμός δεν είναι.
Να τώρα, ότι που σηκώθηκε ένα φως
‘πάνω απ’ την τελευταία ρίζα
στο σπίτι του Οιδίπου,
και πάλι το ‘ματόβαφο κοπίδι των θεών του κάτω
κόσμου,
μαζύ ξεμυαλισιά στα λόγια
και της τρέλλας Ερινύς.

Στροφή Β’.

Τη δύναμί σου, Δία, ποιος άνδρας θα μπορούσε
ξεπερνώντας την να την ‘μποδίση ;
που ούτε ο ύπνος, και όλα ας τα πιάνη,
ποτέ θα σου την πάρη,
-ούτε οι ακούραστοι μήνες θα την σκορπίσουν.
Σ’ αγέραστα χρόνια βασίλειο έχεις του Ολύμπου
και φεγγόβολη δόξα.
Για το ύστερο και για το μέλλον
και για τα περασμένα νόμος που αυτός θε να κρατήση.
Σ’ όλη την οικουμένη
από θνητού ζωή
δεν απολείπει ποτέ η δυστυχία.
Αντιστροφή Β’.

Επειδή η πολυγυρίστρα ελπίδα
σε πολλούς ανθρώπους είναι ευχάριστη,
πολλούς όμως ξεγελά σ’ ανόητες επιθυμίες
και τον ανήξερο πλανεύει
ως που να καή κανείς
απλώνοντας το ποδάρι του στη φλόγα της φωτιάς.
Ένας λόγος ‘ξακουσμένος ‘φανερώθη
από καποιανού σοφία.
Το κακό φαίνεται καπότες νάν’ καλό σ’ εκείνον
πού ένας θεός του συνεπαίρνει τόνου για να τον κατα-
στρέψη.
Αλλά πολύ λίγον καιρό θα κάνη χωρίς συφορά.

ΚΡΕΩΝ
Γλήγορα θα το μάθωμε καλλίτερα παρ’ απ’ τους
μάντες.
Παιδί μου. Μήπως έρχεσαι μανιασμένος στον πατέρα
σου;
επειδή άκουσες πώς καταδικάσθηκε η μελλόνυμφη
σου ;
ή μ’ ό,τι κάναμ’ εμείς πάντα θέλαμε το καλό σου ;

ΑΙΜΩΝ
Πατέρα, δικός σου είμαι και συ με κυβερνάς με της
καλές σου γνώμες,
που εγώ βέβαια θα της ακολουθήσω,
γιατί καμμιά παντρειά δε θ’ αξιωθή να μου σταθή
ψηλότερα
από τα σένα, σαν με οδηγείς καλά.

ΚΡΕΩΝ
Τέτοια, παιδί μου, πρέπει νάναι η καρδιά σου
και πάντα να στέκης πίσω από τη γνώμη του πατέρα·
για δαύτο κ’ οι άνθρωποι κάνουν ευχές
να γεννήσουν παιδιά υπάκουα και να τάχουνε στο
σπίτι
για να ‘κδικουνται τον εχθρό και τον φίλο να τιμούν
μαζύ με τον πατέρα.
Και όποιος ανωφέλευτα γεννάει παιδιά,
τι άλλο να του ‘πη κανείς, παρά πώς βάσανα του
γεννήθηκαν·
και πολύ περιγέλοιο γι αυτά απ’ τους εχτρούς του;
μη λοιπόν ποτέ, παιδί μου, αφήσης τα λογικά σου να
σου φύγουν
στην ηδονή υποταγμένος για χάρι μιας γυναίκας,
γιατί να ξέρης πώς κακή ψυχρή γίνεται η αγκαλιά
με μια κακιά γυναίκα μέσ’ το σπίτι,
γιατί ποια πληγή είναι μεγαλείτερη απ’ τον κακό
το φίλο ;
φτύσ’ τη λοιπόν και συ, σαν εχτρά σου που είναι
και άφησε την κόρη μάλλονα να παντρευθή στον Άδη,
γιατί αφού την έπιασα εγώ ολοφάνερα να παρακούη
αυτή μονάχα απ’ όλη την πολιτεία
δε θενά ‘βγω ψεύστης τώρα στον κόσμο,
αλλά θα τη σκοτώσω·
ας πάη να φωνάζη και να καταριέται γι’ αυτά στο
Δία,
τον παραστάτη της συγγένειας,
γιατί αν στο αίμα μου τ’ άπρεπο φυσικό το θρέψω εγώ,
πολύ περισσότερο θα το θρέψω στους έξω απ’ τη γεν-
νηά μου.
Όποιος στους σπιτικούς του δείχνεται άντρας μ’
αρετή,
και στην πολιτεία μέσα δίκαιος θα φανή’
εκείνον όμως που αμάρτησε και ή με τη βία χαλάει
τους νόμους
ή θέλει να προστάζη σ’ όσους κυβερνούν,
αυτός ποτέ του από μένα δε θε να ‘παινευθή,
παρά όποιονε έβαλεν άρχοντα η πολιτεία, αυτόν πρέ-
πει ν’ ακούμε,
και στα μικρά και στα δίκαια και στα ενάντια·
και τέτοιος ένας άνδρας, εγώ θαρρώ,
καλά θα κυβέρνα, και να τον κυβερνούν καλά θα δέ-
χεται
και μέσ’ την ανεμοζάλη του πολέμου θα μένη όπου
τον πρόσταξαν,
τίμιος παραστάτης και καλός.
Αγκαλά τίποτα πειό μεγαλείτερο κακό δεν είναι από
την αναρχία·
Αυτή ρημάζει πολιτείες, αυτή σπίτια αναστατώνει,
αυτή μέσα στα δόρατα που πολεμούν αντάμα
φέρνει του φευγιού της ραησιές·
όπου όμως στέκονται τα σώματα ολόρθα, σώζει τους
περισσότερους η πειθαρχία.
Έτσι πρέπει να διαφεντεύη κανείς τον νόμο και την
τάξι
και ποτέ να μη νικιέται απ’ τη γυναίκα·
καλλίτερο είναι, αν είναι ανάγκη, μπροστά απ’ τον
άνδρα να ξεπέσουμε
και να μη λεγόμαστε απ’ της γυναίκες πειό κατώ-
τεροι.

ΧΟΡΟΣ
Εμείς, αν δεν μας ‘κλέψαν τα γερατειά την γνώσι,
θαρρούμε
πώς φρόνιμα λόγια είπες για όσα είπες.

ΑΙΜΩΝ
Πατέρα, οι θεοί βάζουν μέσ’ τους ανθρώπους το λογικό
απ’ ό,τι έχομε το πειό ανώτερο κι’ εγώ πώς δεν τα
λες εσύ σωστά αυτά
ούτε θα ‘μπόρεγα ούτε θά’ξερα να πω·
αλλά κι’ απ’ τάλλο μέρος γένεται νάναι το δίκαιο·
αντίς για σένα βρέθηκα να προσέχω σ’ όλα όσα λεν
ή κάνουν
ή παν’ να κατηγορήσουν, γιατί το μάτι το δικό σου
το τρέμει ο κόσμος
για να πη λόγο που να μη ευχαριστηθής σαν τον
ακούσης·
εγώ όμως δύναμαι και ακούω κρυφά πώς την κόρη
την κλαίει ολ’ η πόλις,
γιατί απ’ όλες της γυναίκες αθωότερη,
χάνεται τρισάθλια για δοξασμένες πράξες.
«Αυτή που τον αδελφό της σαν έπεσε σκοτωμένος
δεν άφησε άθαφτο, να φαγωθή απ’ τα σκυλιά
πού τρων το κρέας ωμό, ούτ’ από κανένα όρνιο·
δεν είν’ άξια αυτή χρυσό βραβείο να πάρη;»
Έτσι σιγοτριγυρνά ο λόγος.
Πατέρα μου, για μένα, όταν εσύ εισ’ ευτυχισμένος
δεν είναι άλλο κτήμα πειό πολύτιμο
γιατί πειό μεγαλήτερο στολίδι υπάρχει παρά νάναι
δοξασμένος και νανθή για τα παιδιά ο πατέρας
και για τον πατέρα τα παιδιά;
μη βαστάς μέσα σου τώρα μια μονάχα γνώμη,
πως καθώς εσύ το λες, κι’ όχι αλλοιώς είν’ το σωστό,
γιατ’ όποιος θαρρεί ή πώς μονάχ’ αυτός μυαλό, ή
γλώσσα έχει, που δεν έχει άλλος, ή ψυχή,
αυτούς αν τους ανοίξης από μέσα κούφιοι δείχνονται·
παρά ο άντρας, και σοφός να είναι, να μαθαίνη
πολλά δεν είναι ντροπή, και να μη παραεπιμένη·
βλέπεις στη ακροποταμιές τα δένδρα,
όσα το ρεύμα ακλουθούνε, βαστούνε τα κλαδιά τους
άσπαστα
ενώ σαν αντιστέκονται, χάνονται μαζύ με τον κορμό
τους ξέρριζα,
καθώς και εις το καράβι, όποιος στηλώνει
το ποδάρι δυνατά και δεν υποχωρεί καθόλου,
πέρνει τη τούμπα και τ’ αποδέλοιπο ταξείδι του
το κάνει με το θρονί ανάποδα και κολυμπώντας.
Λοιπόν έλα, άφησε το θυμό σου κι’ άλλαξε ιδέα·
γιατί αν είναι ναρθή μια γνώμη κι’ από μένα τον
νεώτερο,
λεω πώς μεγάλη αξία στον άνδρα είναι,
να γεννηθή με κάθε λογής σοφία γεμάτος·
αλλά και πάλι, επειδή δεν είναι και πολύ συνειθι-
σμένο πράμμα,
καλό είναι να μαθαίνη κι’ απ’ όσους λέν’ καλά.

ΧΟΡΟΣ
Σ’ εσένα βασιληά ταιριάζει, αν λέη τίποτα σωστό
να το μάθης, κι εσύ πάλιν απ’ αυτόν· γιατί κι’ οι
δυο μιλήσατε καλά.

ΚΡΕΩΝ
Εμείς πούμαστε τόσων χρονών, θα μάθωμε τώρα να
κρίνωμεν
από έναν τόσον δα;

ΑΙΜΩΝ
Δεν λεω τίποτα άδικο· κι αν είμαι νέος εγώ,
μην κυττάς τα χρόνια μου περισσότερο παρά τα έργα
μου.

ΚΡΕΩΝ
Έργα σου λες να τιμάς που κάνουν τ’ άπρεπα ;

ΑΙΜΩΝ
Μα ούτε θάλεγα εγώ ποτέ να σεβασθήτε τους κακούς.

ΚΡΕΩΝ
Μήπως τέτοι’ αρρώστεια δεν είναι πούπαθε κι’ αυτή;

ΑΙΜΩΝ
Δεν το λέει σ’ αυτή τη Θήβα μέσα ολάκαιρος λαός.

ΚΡΕΩΝ
Ώστε οι πολίτες θα μας ‘πούν τι πρέπει να προστά-
ζουμε ;

ΑΙΜΩΝ
Βλέπεις που το είπες τώρ’ αυτό σαν νάσουν πολύ νέος;

ΚΡΕΩΝ
Για άλλον ή για μένα έχω νάμ’ άρχοντας της χώρας;

ΑΙΜΩΝ
Πολιτεία δεν είν’ όποια ενός είναι μονάχα.

ΚΡΕΩΝ
Τι, για ‘δική σου δεν περνά ‘κείνου που βασιλεύει;

ΑΙΜΩΝ
Ωραία θα βασίλευες μονάχος ‘στην ερημία.

ΚΡΕΩΝ
Αυτός καθώς φαίνεται, είναι με τη γυναίκα ένα.

ΑΙΜΩΝ
Αν λες γυναίκα εσένα, ναι, γιατί για σε φροντίζω.

ΚΡΕΩΝ
Α ! παληάνθρωπε, μένα δικάζεις, τον πατέρα ;

ΑΙΜΩΝ
Επειδή σε βλέπω που λαθεύεις και όχι δίκαια.

ΚΡΕΩΝ
Λαθεύω επειδή σέβομαι του θρόνου μου τα δίκαια.

ΑΙΜΩΝ
Δεν τα σέβεσαι, αφού των θεών της τιμές πατείς.

ΚΡΕΩΝ
Ω, βρώμικη ψυχή, να είναι αποκάτω από την γυ
ναίκα !

ΑΙΜΩΝ
Δεν θα με ‘δης ποτέ σου να ξεπέσω ‘στα αισχρά.

ΚΡΕΩΝ
Και όμως τα λόγια όλα σου αυτά για ‘κείνην είναι.

ΑΙΜΩΝ
Και για σένα και για μένα και για του Άδη
τους θεούς.

ΚΡΕΩΝ
Αφού είσαι κλωτσοσκούφι μιας γυναίκας, μη με σκο-
τίζης.

ΑΙΜΩΝ
Εσύ θέλεις να λες, και ενώ λες, να μην ακούς.

ΚΡΕΩΝ
Αυτήνα ζωντανή ποτέ σου γυναίκα δεν θα πάρης.

ΑΙΜΩΝ
Τότε θα πεθάνη και πεθαίνοντας κι’ άλλον μαζύ
παίρνει.

ΚΡΕΩΝ
Και με φοβέραις ακόμα εδώ μούρχεσαι αναιδή;

ΑΙΜΩΝ
Φοβέρα το λες ν’ αντιμιλάη κανείς σε λόγια του αέρα;

ΚΡΕΩΝ
Θα κλάψης για να βάλης γνώσι, συ που είχες αντίς
μυαλό αέρα.

ΑΙΜΩΝ
Αν πατέρας μου δεν ήσουν, θάλεγα πώς δεν έχεις εσύ
τα λογικά σου.

ΚΡΕΩΝ
Αλήθεια. Α, τότε μα τον Όλυμπο μάθε πώς δεν θα
το χαρής,
που μ’ έβρισες εμένα.
(προς τους δούλους)
Πήγαινε, φέρε ‘κείνη τη συχαμένη· με τα μάτια του
να την ιδή
τώρα εδώ μπροστά του να πεθάνη, στο πλάι του
γαμπρού.

ΑΙΜΩΝ
Για μένα όχι, μη το θαρρής αυτό ποτέ.
Ούτε μπροστά μου θα πεθάνη, ούτε κι’ εσύ θα με
ξαναϊδής
άλλη φορά στα μάτια σου, παρά με τους φίλους σου,
όσοι το θέλουν, κάνε τον τρελλό.

ΧΟΡΟΣ
Έφυγ’ ο νέος, βασιληά, με βιά απ’ το θυμό του,
και βαρειά γνώμη έχει σαν πονέση τέτοιος νους.

ΚΡΕΩΝ
Ας κάνη. Και δεν πάει να σοφισθή και πειό μεγα-
λήτερα
από όσα είναι των ανθρώπων; τα κορίτσ’ αυτά δεν
θα τα ξεγλυτώση
από την τύχη τους.

ΧΟΡΟΣ
Και της δυο λοιπόν εννοείς να της σκοτώσης ;

ΚΡΕΩΝ
Όχι. Αυτήνα που το χέρι της δεν έβαλε, καλά που
μου το λες.

ΧΟΡΟΣ
Και τι θάνατο της άλλης σκοπεύεις να της δώσης ;

ΚΡΕΩΝ
Θα την πάω κατά που ο δρόμος των ανθρώπων χά-
νεται  - στην ερημιά -
και θα την κλείσω ζωντανή στο κατόϊ σκυμμένη
στον βράχο
ρίχνοντας την τόση τροφή, όση θέλει το κρίμα της
για να γλυτώση η πολιτεία όλη απ’ τη λέρα.
Κι’ εκεί τον Άδη, που μονάχα σέβεται απ’ όλους
τους θεούς,
ας τον παρακάλεση, κι ίσως καταφέρη να μην πε-
θάνη·
ή να νοιώση πειά, και αν είν’ κι’ αργά, ότι πάει κό-
πος χαμένος,
να δίνη κανείς τιμή σ’ όσους είναι στον Άδη.
Στροφή Α’.


ΧΟΡΟΣ
Έρωτα ανίκητε με μάχητα.
Έρωτα που καις τα σωθικά,
πού τη νύχτα φωλιάζεις στων κοριτσιών τα μάγουλα
τα τρυφερά
και το πέλαγος περνάς και μέσ’ της στάνες ‘μπαίνεις
και στης μοναχικές αυλές,
και κανείς αθάνατος
κανείς από τους ανθρώπους που ζουν μέρες μπορεί να
σε ξεφύγη,
και όποιος σ’ έχει, μανίζει.
Αντιστροφή Β’.
Εσύ και των δίκαιων της φρένες
στο άδικο σπρώχνεις και στην ατιμία,
εσύ είσαι π’ άναψες και τον καυγά ετούτον
ανάμεσα σ’ άντρες απ’ το ίδιο αίμα.
Στα ματόφρυδα της καλοκρέββατης νύφης
ο πόθος ανθίζει και νικάει,
χωρίς να ψηφάη τους μεγάλους νόμους,
γιατί ανίκητα σε τούτα παίζει
η θεά η Αφροδίτη.

ΠΡΑΞΙΣ Γ’·

ΜΕΡΟΣ Α’

(Φέρουν την Αντιγόνη. Ο Χορός εισέρχεται ακολουθών
την πομπήν της Αντιγόνης).

ΧΟΡΟΣ
Τώρα κι εγώ πέφτω έξω απ’ τους νόμους
μ’ αυτά που βλέπω
και δεν μπορώ να σταματήσω τη βρύσι τα δάκρυα
μου,
αφ’ ου στο θάλαμο το μαύρο που όλοι κείτονται
να προβαίνη θωρώ η Αντιγόνη.

ΑΝΤΙΓΟΝΗ
Δέτε με πολίτες της πατρικής μου χώρας
που τον ύστερο μου δρόμο
περπατώ, και το στερνό φως
βλέπω του ήλιου,
και ποτέ πειά· αλλά με σέρνει ζωντανή ο Άδης που
τους παίρνει όλους,
στου Αχέροντα το γυαλό, και ούτε υμέναιους
απόχτησα, ούτε κανένα νυφιάτικο τραγούδι
μούψαλαν, παρά τον Αχέροντα θα πάρω άντρα.

ΧΟΡΟΣ
Και όμως ‘παινετή και δοξασμένη
μπαίνεις σ’ αυτό το άντρο των νεκρών
χωρίς να λυώσης από αρρώστεια
ούτ’ από ξίφος να πάς τιμωρημένη,
παρά ελεύτερη και ζωντανή
μονάχ’ εσύ απ’ τους θνητούς θα κατεβής στον Άδη.

ΑΝΤΙΓΟΝΗ
Έχω ακουσμένα για τον πικρό θάνατο πούπαθε
η ξένη απ’ τη Φρυγία,
του Τάνταλου η κόρη, στου Σίπυλου την κορφή·
αυτήν σαν τον κισσό που αιώνια σφίγγει
ο βράχος γύρω της φύτρωσε και την έζωσε
και τώρα η βροχές την λυώνουν
καθώς λέει ο λόγος των ανθρώπων,
και ποτέ το χιόνι δεν της απολείπει
και κάτω από τα πολυδακρυσμένα φρύδια της βρέ-
χονται τα λαιμά της·
ίδια μ’ αυτήν και μένα το ριζικό μου μ’ αποκοιμίζει.

ΧΟΡΟΣ
Αυτή είναι θεά, και θεογεννημένη
και ‘μείς άνθρωποι θνητών γεννιά.
Και όμως μεγάλο πράμμα ακούγεται
νάχη άνθρωπος στο θάνατο την ίδια τύχη
με τους θεούς.

ΑΝΤΙΓΟΝΗ
Ωιμένα με περιγελούν! Γιατί στους θεούς σου
τους πατρικούς, με βρίζεις, πριν ακόμα να χαθώ
και ενώ είμαι μπροστά σου;
ώ πόλι, και σεις άντρες της πολιτείας αυτής πούχετε
τα πολλά χτήματα,
αχ βρυσούλες στη Δίρκη ψηλά και της Θήβας
της καλοαμάξωτης
λόγγε, εσάς τουλάχιστον σας παίρνω μάρτυρες
που άκλαφτη από φίλους, και με τι νόμο
έρχομαι, στο χωματένιο μνήμα
νάβρω τάφο μου ανέλπιστο ·
αχ ! δυστυχισμένη εγώ !
μέσ’ στους ανθρώπους νάμαι χωρίς να είμαι.
Ούτε με ζωντανούς να
κατοικώ ούτε και με νεκρούς . . . . !

ΧΟΡΟΣ
Προβαίνοντας ίσα με την άκρη του θαρρεμού
χτύπησες βαρειά στο ψηλό βάθρο της Δίκης· παιδί
μου,
εσύ ξεπληρώνεις τώρα και του πατέρα σου τα κα-

τορθώματα.

ΑΝΤΙΓΟΝΗ
Μου ‘θύμησες λύπες και καϋμούς,
του πατέρα μου τη συφορά την τριθεμέλιωτη,
όλης μας της γενεάς το ριζικό,
των ξακουσμένων Λαβδακιδών.
Αχ!  τι δυστυχία, ο γάμος της μητέρας
(πού) μαζύ μ’ αυτόν που ‘γέννησε (‘κοιμήθηκε) τον
πατέρα μου
η κακορρίζικη,
και απ’ αυτούς η άμοιρη εγώ γεννήθηκα.
Και τώρα πάω να τους εύρω να κατοικίσωμε μαζύ
εγώ η καταραμένη και απάντρευτη.
Αχ! αδερφέ μου που τέτοιαν ‘πήρες τιμή για την
κακή σου τύχη,
και πεθαμένος πούσαι σκότωσες εμένα τη ζωντανή.

ΧΟΡΟΣ
Να σέβεται κανείς είναι άγια πράξι,
αλλά τη δύναμι εκείνου που είναι δικιά του
να περιφρονή, δεν πάει ποτέ·
εσύ απ’ το κεφάλι σου χάνεσαι κι’ απ’ το γεινάτι σου.

ΑΝΤΙΓΟΝΗ
Άκλαφτη, άφιλη, άψαλτη
προβαίνω στο στερνό μου δρόμο,
και δεν μ’ αφίνουν να ‘δω πειά, η καϋμένη,
της λαμπάδες τουρανού το άγιο μάτι,
και για τον δικό μου θάνατο τον αδάκρυτο κανείς
απ’ τους φίλους,
δεν στενάζει;
(Μπαίνει ο Κρέων)

ΚΡΕΩΝ
Ξέρετε πώς με τα μυριολόγια και της φωνές
πριν να πεθάνη κανείς δεν θα ‘τελείωνε,
αν χρησίμευαν να λέγωνται.
Δεν την παίρνετε απ’ εδώ το γρηγορώτερο;
στο σκεπαστό μνήμα κλείστε την, καθώς είπα εγώ,
κι’ αφήστε την μονάχη κι’ έρημη, και είτε θέλει ας
πεθάνη
είτε ζώντας σε τέτοιο σπίτι μέσα ας παντρευτή.
Εμείς είμαστ’ αθώοι σ’ αυτή την κόρη·
μόνον να κατοική ‘δώ ‘πάνω
υστερήθηκε.

ΑΝΤΙΓΟΝΗ
Ώ μνήμα, ώ νυφιάτικο κρεββάτι μου,
ώ βαθύσκαφτο σπίτι, που παντοτεινά
θα με φυλάς, εκεί πάω νάβρω
τούς ‘δικούς μου, που οι περισσότεροι τους ‘χάθηκαν
και τους εδέχθηκε η Φερσέφασσα μέσ’ τους νεκρούς,

τελευταία τους είμ’ εγώ και πάρα πολύ πειό άσχημά
τους
κατεβαίνω, πριν να τελειώσω τη ζωή μου.
Όταν σας έρθω, μεγάλη ελπίδα θρέφω,
πώς θα μ’ αγαπάη ο πατέρας μου,
θα μ’ αγαπάς και συ, μητέρα,
και συ κεφάλι μου αδελφικό,
θα μ’ αγαπάς αφ’ ου, όταν πεθάνατε, ·
εγώ σας έλουσα και σας εστόλισα
και στον τάφο σας επάνω έχυσα σπονδές
και τώρα δα, Πολυνείκη μου, επειδή εσκέπασα
το σώμα σου, αυτά κερδίζω.
Ενώ εγώ καλά και δίκαια σ’ ετίμησα, για όσους
είναι δίκαιοι.
Γιατί ποτέ, ούτε αν ήμουνα μητέρα με παιδιά,
ούτε αν ο άντρας μου ‘σάπιζε πεθαμένος
δεν θάπαιρνα επάνω μου αυτό τον κόπο, ενάντια στους
πολίτες!
τώρα, με ποιο δίκαιο τα λεω αυτά ;
Γιατί άντρας θα μούταν άλλος στη θέσι του πεθα-
μένου
και παιδί απ’ άλλον άντρα, σαν έχανα εκείνον·
τώρα όμως που ο πατέρας και η μητέρα μου κρύ-
φτηκαν στον Άδη
δεν έχει να μου γεννηθή ποτέ πειά αδερφός,
και επειδή από τέτοιο νόμο σε επροτίμησα εγώ,
ο Κρέων του ‘φάνηκε πώς είναι αμαρτία·
και θάρρητα τρομερή, ώ τ’ αδελφούλη μου κεφάλι
αγαπημένο,
και τώρα με σέρνει έτσι πιάνοντας με απ’ τα χέρια,
ανύπαντρη και άψαλτη, χωρίς απ’ το γάμο τίποτα
ν’ απολάψω
κι’ ούτε παιδιά να θρέψω,
παρά έρημη από φίλους η άμοιρη,
στους λάκκους των πεθαμένων ζωντανή έρχομαι.
και ποιο δίκηο των θεών παράβηκα
και τι μ’ ωφελεί εμένα την δυστυχισμένη στους
θεούς να σηκώσω τη ματιά μου,
ποιόν να φωνάξω σύμμαχο ;
αφ’ ου κάνοντας πράξι θεοσεβούμενη απόχτησα να
μ’ έχουν γι’ αθεόφοβη.
Μα αν αυτά είναι και για τους θεούς καλά,
τότε αφ’ ου έπαθα, θα πω, ότι αμάρτησα·
αν όμως εκείνοι έχουν την αμαρτία, να μη πάθουν
περισσότερο κακό
απ’ όσα άδικα μου κάνουν.

ΧΟΡΟΣ
Ακόμα η ίδια ανεμοζάλη της ψυχής μέσα της
παραδέρνει.

ΚΡΕΩΝ
Για τούτο κι’ αυτοί που την πηγαίνουν
θα κλάψουν σε λιγάκι, για την άργητα τους.

ΑΝΤΙΓΟΝΗ
Ωιμένα πολύ κοντά στο θάνατο με ‘πήγε αυτός ο
λόγος.

ΚΡΕΩΝ
Και μη παρηγοριέται κανένας να θαρρή
πως δε θα της γεννή αυτής ό,τι της είπα.

ΑΝΤΙΓΟΝΗ
Ω πόλι πατρική της Θήβας
και θεοί της γεννηάς μου,
με παίρνουν και δεν αργούν.
Διέτε, σεις οι προύχοντες της Θήβας,
εμένα τη βασιλοπούλα τη μόνη που απόμεινε,
τι παθαίνω, κι’ από ποιους ανθρώπους,
επειδή την ευσέβεια εσεβάσθηκα!
(Τραβούν την Αντιγόνη μέσα στον τάφο)

Στροφή Α.



ΧΟΡΟΣ
Και της Δανάης το κορμί υπόμενε
να κάνη αλλαξιά το φως τ’ ουρανού
με χαλκοδεμένη κατοικία.
Κρυμμένη σ’ ένα θάλαμο σαν τάφο την εκλείσαν
κι’ ας ήταν κι’ από γεννηά τιμημένη, κόρη μου,
και μέσα της εφύλαγε του Δία τη χρυσόχυτη γυνή.
Είναι την φοβερή η δύναμι της μοίρας,
και ούτε πλούτος, ούτ’ ο Άρης, ούτε πύργος
μπορούν να της ξεφύγουν,
και ούτε τα μαύρα καράβια, τα θαλασσοδαρμένα.
Αντιστροφή Α’.
Και το χολιασμένο γυιό του Δρίαντα,
το βασιληά των ‘Ηδωνών
επειδή περίπεξε, τον έδεσε σε πέτρινα
βρόχια ο Διόνυσος
κι’ έτσι ξεθυμαίνει της μανίας του
η τρομερή κι’ ανημέρευτη λύσσα.
Και εκείνος το κατάλαβε έπειτα
πώς θεό επρόσβαλε στην τρέλλα του
με γλώσσα περγελάστρα
τότες που εμπόδιζε της θεομέθυστες γυναίκες
στη Βακχική φωτιά
κι’ ερέθιζε της Μούσαις π’ αγαπούνε τον αυλό.
Στροφή Β.
Κοντά στους μαυροκυανούς βράχους
πού δυο θάλασσες αδερφώνουν,
είν’ η αχτές του Βόσπορου
και των Θρακών ο αφιλόξενος Σαλμυδησός.
Εκεί ο Άρης που τη χώρα παραστέκει
είδε στα δυο παιδιά του Φινέα
τη θεοκατάρατη πληγή που τους άνοιξε
η άγρια του γυναίκα σαν τα τύφλωσε,
βγάζοντας, η κακούργα, της κόρες των ματιών τους
χωρίς λόγχες, όχι, παρά με τα νύχια της τα ‘μα-
τωμένα
και με της σαίτας τα μυτερά βελόνια.
Αντιστροφή Β’.
Κ’ έλυωναν τα άμοιρα
και την άθλια συφορά τους έκλαιγαν
που για κακό τα ‘ γέννησε η μάνα τους,
κι’ ως τόσο είχε κι’ αυτηνής η γεννιά να κάνη
με τους αρχαιογεννημένους Ερεχθείδες,
κ’ αναστήθηκε μέσα σ’ απόμαυρες σπηλιές
που γύρω φυσομανούνε του πατέρα της οι σίφουνες,
η κόρη του Βορρηά σαν άλογο γοργόποδο
πηδώντας ‘πάνω στους γκρεμνούς,
των θεών η κόρη·
αλλά και σ’ αυτήν επάνω ‘πέσανε η μοίρες η
πολύχρονες,
παιδί μου.

ΜΕΡΟΣ Β’
(Εισέρχεται ο Τειρεσίας στηριζόμενος στον οδηγό).


ΤΕΙΡ. Άρχοντες της Θήβας μαζύ ερχόμαστε κι’ οι δύο
με του ενού τα μάτια, γιατ’ οι τυφλοί
μόνο με οδηγό βρίσκουνε το δρόμο.

ΚΡΕΩΝ
Τι καινούργιο φέρνεις, γέρω Τειρεσία ;

ΤΕΙΡ. Εγώ θα σου το πω και συ το μάντη άκουγε.

ΚΡΕΩΝ
Ούτε μπροστήτερα αψήφησα τα λόγια σου.

ΤΕΙΡ. Γι’ αυτό και εκυβέρναγες καλά τούτη την πολιτεία.

ΚΡΕΩΝ
Δεν μπορώ να μαρτυρήσω πώς δεν μου χρησίμεψαν.

ΤΕΙΡ. Να ξέρης τώρα πώς στης τύχης την κόψι επάνω
περπατείς.

ΚΡΕΩΝ
Τι λες ; Τρομάρα μου φέρνει ο λόγος σου.

ΤΕΙΡ. θα το νοιώσης άμα ακούσης της τέχνης μου τα
σημάδια.
Ενώ καθόμουν στο θρονί μου που πάντα ‘ξηγάω τα
πουλιά,
και μου είναι λιμάνι του κάθε σημαδιού,
ακούω άγνωστο αχό από όρνια που έκραζαν στριγγά,
ανάκατα κι’ ακατανόητα σαν σε κακόν οίστρο,
και εκατάλαβα πώς με τα νύχια τους κομμάτιαζαν
τώνα τ’ άλλο,
γιατί βαρειά κροτούσαν η φτερούγες τους.
Τρόμαξα, και αμέσως πήγα να ‘ξετάξω τα καψαλί-
σματα στους βωμούς που ήταν όλο με φωτιές
αλλά στα σφαχτά που καίγονταν δεν έλαμπε ο
Ήφαιστος
παρά έλυωνε και έτρεχε στη στάχτη μέσα το ζουμί
απ’ τα μεριά
και κάπνιζε και ‘πετούσε σπίθες και η χολές σκόρπι-
ζαν στον αέρα,
και βρεμμένα έμεναν τα κρέατα απ’ το χυμένο πάχος.
Τέτοια άκουγα από τούτο το παιδί και πώς ‘χαλού-
σαν η μαντείες με άσχημα σημάδια,
γιατί αυτός εδώ είναι οδηγός σ’ εμένα όπως εγώ στους
άλλους.
Κι’ αυτά τα υποφέρν’ η πόλις εξαιτίας του κεφα-
λιού σου,
γιατ’ οι βωμοί μας και όλες η πυρωστιές εγέμισαν
απ’ τα όρνια και τα σκυλιά
πού ‘φάγανε το κρέας του άμοιρου του σκοτωμένου
γυιού του Οιδίπου.
Και ύστερα δεν δέχονται πειά παρακάλια και θυσίες
οι θεοί από τα ‘μάς,
ούτε των μηριών τη φλόγα, ούτε τα όρνια βγάζουν
με τα φτεροχτυπήματά τους
καλοσήμαντους αχούς, αφ’ ου είναι χορτασμένα απ’
το παχύ αίμα του σκοτωμένου.
Για τούτο, γυιέ μου, βάλε γνώσι’ όλ’ οι άνθρωποι τώ-
χουν να πλανεύωνται·
μα και όταν πλανευτή δεν θα είναι άντρας άμυαλος
εκείνος και ούτε και δυστυχής που έχοντας ξεπέσει
στο κακό
το διορθώνει και δε μείνει ακούνητος.
Η αυθάδεια όμως περνάει για προστυχιά.
Έλα, κάνε το θέλημα του νεκρού και μη πονείς τον
πονεμένο.
Τι, ανδρεία τώχεις να σκοτώσης άλλη μια βολά αυτόν
που πέθανε;
Επειδή καλό σου θέλω, λεω σου το καλό,
Και να μαθαίνη κανείς είν’ ευχάριστο πολύ’ απ’ οποίον
λέει καλά,
σαν φέρνει κέρδος.

ΚΡΕΩΝ
: Άκουσε, γέρω, εσείς όλοι απάνω σ’ ένανε, εμένα
σημαδεύετε.
σαν σκοπευτές και δε μου λείψανε από ‘πάνω μου η
προφητείες.
Κυττάτε σεις να βγάλετε λιανά, κουβαλάτε το ήλε-
κτρο απ’ της Σάρδεις
όσο θέλετε και το Ινδικό χρυσάφι
εκείνον όμως σε τάφο δε θα βάλετε.
Ούτε κι’ οι αετοί του Δία αν ήθε τον αρπάξουν
να πάν να τόνε φάνε μπροστά στου Δία το θρόνο,
ούτε από τέτοιο κρίμα δε θα φοβηθώ ν’ αφήσω να τον
θάψουν εκείνον.
Γιατί ξέρω καλά πώς κανείς άνθρωπος δεν έχει δύ-
ναμι να προσβάλλη τους θεούς.
Ξεπέφτουν, γέρω Τειρεσία, κι’ οι πειό μεγάλοι απ’
τους θνητούς
και γίνονται κουρέλια ελεεινά σαν λέν’ αισχρά αντίς
καλά για κέρδος.

ΤΕΙΡ. Κρίμα· δεν ξέρετε κανένας σας, δεν λέτε ;

ΚΡΕΩΝ
Τι πράμμα ; τι το λες αυτό για όλους μας ;

ΤΕΙΡ. Πως το καλλίτερο χτήμα στον άνθρωπο είν’ ή φρό-
νησι.

ΚΡΕΩΝ
Όσο και ή κουταμάρα, λέω εγώ, φέρνει βλάβη.

ΤΕΙΡ. Απ’ αυτή δα την αρρώστεια εσύ είσαι γεμάτος.

ΚΡΕΩΝ
Δεν θέλω ν’ αντιμιλήσω άσχημα στο μάντη.

ΤΕΙΡ. Και μήπως δεν το κάνεις, σαν λες πώς προφητεύω
ψέμματα ;

ΚΡΕΩΝ
Όλο το σόι των προφητών αγαπάει τα λεφτά.

ΤΕΙΡ. Κι’ οι βασιληάδες πάλε την αισχροκέρδεια.

ΚΡΕΩΝ
Ξέρεις πώς αυτό που λες, το λες στον άρχοντα σου;

ΤΕΙΡ. Το ξέρω, γιατί από μένα κρατάς δική σου αυτή την
πόλι.

ΚΡΕΩΝ
Είσαι μάντης σοφός εσύ, άλλα το άδικο αγαπάς.

ΤΕΙΡ. Θα με κάνης, όσα έχ’ ακούνητα μέσ’ την καρδιά μου
να σου ‘πω.

ΚΡΕΩΝ
Λέγε τα, μόνο για κέρδη μη μιλάς.

ΤΕΙΡ. Αυτό ίσαμε τα τώρα τώκανα για χάρι σου.

ΚΡΕΩΝ
Να ξέρης πως εμένα μ’ αυτά δε με πουλάς.

ΤΕΙΡ. Εσύ όμως να ξέρης, πώς δε θα τελέψη πολλούς γύ-
ρους βιαστικός ο ήλιος
πού από τα σπλάχνα σου ένα νεκρό θα δώσης,
νεκρών αλλαξιά, για οποίον έβαλες απ’ τον επάνω
κόσμο κάτω,
και μια ψυχή για τιμωρία σε τάφο ‘σπίτωσες,
και πάλι που των κάτω θεών ξεκλεμένον
βαστάς, εδώ άθαφτο και ανάγιαστο νεκρό,
ενώ ούτε εσένα ανήκει ούτε των θεών επάνω,
πάρα του κεφαλιού σου γίνονται όλα αυτά και με τη
βία.
Να σε τιμωρήσουν παραφυλάν αυτές που παίρνουν την
αμαρτία κατόπιν,
η Ερρινύες του Άδου και των θεών, να σε πιάσουν
στα κρίματά σου επάνω.
Κύττα τώρα αν στα λέω αυτά επειδή μ’ έχουν
χρυσώσει.
Δε θα περάση πολύς καιρός και θ’ ακουστούν στα σπί-
τια σου
θρήνοι απ’ άντρες και γυναίκες.
Κάθε πολιτεία εχθρά σηκώνεται, όταν
ή από σκυλιά η από θεριά
σπαραχτούν και λερωθούν τα λείψανα της,
ή κανένα όρνιο κουβαλήση ανόσια μυρουδιά στην πόλι
την κατοικημένη·
τέτοιες, γιατί με ‘πίκρανες, απ’ το θυμό μου,
σαν τοξότης σούριξα σαϊτιές στην καρδιά,
που δε θα παν χαμένες, γιατί δε θα ξεφύγης τη
φλόγα τους.
Παιδί, πήγαινε με μακρυά από ‘δώ στο σπίτι μου
για να βγάλη το θυμό του αυτόν σε πειό νεώτερο,
και να μάθη να κρατάη τη γλώσσα του ησυχώτερη
και το νου με πειό καλλίτερη γνώσι
απ’ οποίαν έχει ως τώρα.
(Φεύγει ο Τειρεσίας).


ΧΟΡΟΣ
Έφυγε ο γέρως, βασιληά, με προφητείες φριχτές
κι’ όλοι μας ξέρουμε, απ’ τον καιρό που η τρίχες
μας γένηκαν από μαύρες άσπρες,
πώς ποτέ του αυτός στην πολιτεία δεν ήρθε να λα-
λήση ψέμμα.

ΚΡΕΩΝ
Το είδα κι’ εγώ και μου ταράζει την ψυχή.
Κακό είναι να υποχωρή κανείς,
αλλά και ‘κείνος π’ αντιστέκεται
είναι κοντά η συμφορά που θα τόνε λυπήση.

ΧΟΡΟΣ
Τώρα χρειάζεται καλή σκέψι, γυιέ του Μενοικέως
Κρέων.

ΚΡΕΩΝ
Τι πρέπει να κάνω, πες μου, κι’ εγώ θ’ ακούσω.

ΧΟΡΟΣ
Πήγαινε και βγάλε το κορίτσι απ’ το βαθύσκαφτο
σπίτι,
και κάνε τάφο του παραριγμένου.

ΚΡΕΩΝ
Και το βρίσκεις αυτό καλό ; λες να πάω πίσω ;


ΧΟΡΟΣ
Όσο μπορείς πειό γλήγορα, βασιληά μου, επειδή
η τιμωρίες των θεών γοργόποδες προκάνουν όσους
θέλουν το κακό.

ΚΡΕΩΝ
Ωιμένα μόλις το μπορώ,
μα η καδιά με σπρώχνει να το κάνω·
με την ανάγκη δε θέλω να ‘μπω σε κακό πόλεμο.

ΧΟΡΟΣ
Έλα, κάνε τώρα αυτά και μη πάη ο νους σου σ’ άλλο.

ΚΡΕΩΝ
Καθώς είμαι πηγαίνω.
Ελάτε, ελάτε, όσοι μ’ ακολουθάτε
και όσοι είν’ εδώ μπροστά, και όσοι λείπουν.
Πάρτε αξίνες στα χέρια και τρέξετε
στο μέρος το απόμακρο .........

................................
εγώ αφ’ ου μια και άλλαξα τη γνώμη,
όπως ο ίδιος έδεσα
έτσι και θα λύσω,
γιατί φοβάμαι μην είναι το καλλίτερο
τη ζήση του να περνάη κανείς
βαστώντας τους βαλμένους νόμους.
(Φεύγει ο Κρέων)
Στροφή Α’.


ΧΟΡΟΣ
Εσύ με τα χίλια ονόματα στολίδι της νύφης του
Κάδμου
και του Δία του βαρυβροντηχτή γεννηά,
που νοιάζεσαι την ξακουσμένη Ιταλία
και στην κοσμοσύχναστη Ελευσίνα, στον κόρφο της
Δηούς
βασιλεύεις,
Βάκχε,
που στων Βακχών την πρώτη πολιτεία κάθεσαι
τη Θήβα, κοντά στο κυλάμενο νερό του Ισμηνού
και απάνω, στη σπορά του άγριου Δράκου.
Αντιστροφή Α’.
Εσέν’ απάνω από το Γήλοφο βράχο αγναντεύει
ο καπνός και η αναλαμπή της φλόγας
εκεί που η Κηρύκιες νύφες
χορεύουν Βακχικά, και της Κασταλίας η πηγή.

Εσένα ακολουθούνε με πομπή όλοι οι κισσένιοι
φράχτες απ’ τα βουνά της Μύσσας, κι’ η πράσινες
πλαγιές των αμπελιών με τα πολλά σταφύλια,
μέσ’ των τραγουδιών το θεϊκό αλαλητό
σαν έρχεσαι να μας ιδής και τους δρόμους διαβαί-
νεις της Θήβας.
Στροφή Β’.
Αυτήνα εσύ πάρα πολύ χτιμάς
από κάθε πόλη πειότερο
μαζύ με τη μάννα σου τη κεραυνοχτυπημένη,
και τώρα που όλη την πολιτεία έπιασε αρρώστεια
δυνατή.
Έλα εσύ να μας γιάννης με το ποδαρικό σου
ροβολώντας από τη ράχη πάνω του Παρνασού
ή από το πέραμα που θαλασσοβουίζει.
Αντιστροφή Β’
Ωχ! εσύ που παίρνεις το χορό με τ’ αστέρια που
λαμποκοπούν
και παραστέκεις στης νύχτας το ξεφάντωμα, παιδί,
γέννημα του Δία,
φανερώσου, Βασιληά, μαζύ με της βακχικές γυ-
ναίκες
που σ’ ακολουθάνε και γύρω σου ολονυχτίς σε χο-
ρεύουνε,
εσένα που σκορπίζεις την ξεφωνητή χαρά.
(Μπαίνει Άγγελος)


ΑΓΓΕΛΟΣ
Εσείς που κατοικείτε γύρω στα σπίτια του Κάδμου
και του Αμφίωνα,
τη ζωή του ανθρώπου εγώ ποτέ δε θα ‘ παινέψω
ούτε θα ‘πώ κακό,
κι ας είναι ό,τι κι’ αν είναι,
γιατί πάντα η τύχη τον σηκώνει
κ’ η τύχη τον γκρεμίζει πάλι
κι’ αυτόν που ζη ευτυχισμένος κι’ αυτόν που κακο-
περνά,
και δε μπορεί κανείς να προφητεύση στους θνητούς
το τι τους μέλλεται·
να, και ο Κρέων που μια φορά, θαρρώ, ήτανε ζηλευ-
τός,
έσωσε απ’ τους εχθρούς του Κάδμου αυτή τη γη
και παίρνοντας τη μοναρχία της χώρας όλη επάνω
του βασίλευε,
ανθίζοντας μέσ’ των ευγενικών παιδιών του τη σπορά.
Και τώρα όλα τα χάνει· γιατί όταν το σώμα του
ανθρώπου
δεν αισθάνεται πειά γλύκα, πες τον πώς δεν ζη
παρά είναι ζωντανός νεκρός.
Έχε όσα θέλεις πλούτια στο σπίτι σου και ζήσε
σαν βασιληάς·
όταν λείπη από αυτά η χαρά, τάλλα εγώ ούτε
για του καπνού τον ίσκιο δεν τα ‘ξαγοράζω
αντί για την χαρά.

ΧΟΡΟΣ
Τι άλλη δυστυχία στους βασιληάδες φέρνεις τώρα
πάλι;

ΑΓΓΕΛΟΣ
Πέθαναν, κι’ αυτοί που ζουν είν’ αίτιοι στο θάνατο
τους.

ΧΟΡΟΣ
Κι’ ο φονηάς ποιος είναι ; ποιος εσκοτώθη; λέγε.

ΑΓΓΕΛΟΣ
Ο Αίμων ‘χάθηκε, σκοτωμένος στο αίμα του κυ-
λιέται.

ΧΟΡΟΣ
Πώς, από του πατέρα του το χέρι, η από το δικό
του;

ΑΓΓΕΛΟΣ
Ο ίδιος με το ‘δικό του, γιατί εκάκιωσε του πατέρα
του για ‘κείνο το φόνο.

ΧΟΡΟΣ
Αϊ γέρω ! είδες πώς ‘βγήκε αληθινός ο λόγος σου.

ΑΓΓΕΛΟΣ
Αφού έγιναν έτσι αυτά, τώρα πρέπει για τάλλα
να σκεφθούμε.

ΧΟΡΟΣ
Να, όμως βλέπω και τη δόλια Ευρυδίκη του Κρέοντα
τη γυναίκα.
Άραγε νάκουσε για του παιδιού της το χαμό,
ή κατά τύχη βγαίνει απ’ τα δώματα ;
 (Παρουσιάζεται η Ευρυδίκη).

ΕΥΡ. Άνθρωποι εσείς που στέκεσθε όλοι μαζύ, άκουσα
τα τι έλεγαν
καθώς έκανα να ‘βγω απ’ το σπίτι για να πάω με
περικάλια να προσπέσω στην Παλλάδα,
και ό,τι άνοιγα με τα κλειδιά τα μάνταλα της πύ-
λης να σηκώσω,
‘πήρε το αυτί μου για σπιτική μου δυστυχία μια
μιλιά
κι’ έπεσα χάμου ξερή απ’ την τρομάρα μου,
και με σήκωσαν η δούλες.
Μα εσείς πέστε μου πάλι τι ήταν ο λόγος,
γιατί δεν είμ’ αμάθητη στης δυστυχίες, να τ’ ακούσω.

ΑΓΓΕΛΟΣ
Εγώ, καλή μου κυρά, και εδώ που είμαι θα στο πω,
και ούτε θ’ αφήσω τίποτε απ’ όσα είν’ αλήθεια.
τι ; να σου μιλήσω μαλακά και έπειτα σ’ αυτά να
βγούμε ψεύτες;
μόν’ η αλήθεια στέκει παντοτεινά ορθή.
Εγώ κατά πόδι ακολουθούσα τον άντρα σου, στο
ψηλό αλώνι,
εκεί οπού έκειτο ακόμα αξιοδάκρυτο σπαραγμέν’
από τα σκυλιά
το σώμα του Πολυνείκη. Και αφού τη θεά που στο
δρόμο παραστέκει
παρακαλέσαμε και τον Πλούτωνα να πάψη την οργή
του και να μας καλοβλέπη,
τον ‘λούσαμε σε καθαρό λουτρό και απάνω σε κλαριά
νεόκοπα εκάψαμε το λείψανο
και μνημούρι ολόρθο από της πατρίδος του τη γη
του χωματώσαμε·
και έπειτα ‘γυρίσαμε πάλι για το θωλωτό του Άδη
νυφοκρέββατο, το λιθοστρωμμένο,
που ήταν μέσα η κόρη. Κάποιος όμως άκουσε στριγγό
  [ξεφωνητό να βγαίνη απ’ το θάλαμο τον αφορισμένο
κι έτρεξε να το φανέρωση του αφέντη μας του
Κρέοντα.
Και σ’ αυτόν γύρω καθώς ‘πρόβαινε σιμότερα η
ίδια θλιβερή φωνή ‘πετούσε, πειό αδύνατη
και απ’ τα τρίσβαθα στενάζοντας βγάζει κλαψάρικη
λαλιά:
«Κακορρίζικος εγώ· καλά το ‘μάντεψα λοιπόν ;
και τώρα περπατώ απ’ όσους στη ζωή μου ‘πέρασαν
το πειό θλιβερώτερο δρόμο.
Τού παιδιού μου η φωνή με τριγυρνάει. Εσείς ‘πε-
ρέτες
τρέξτε γλήγορα, κάτω εκεί, σταθήτε ‘μπρος στον
τάφο,
και απ’ τον αρμό του χώματος σαν η πέτρα ση-
κωθή,
μπαίνοντας στο άνοιγμα του τάφου κυττάχτε του
Αίμονος είν’ η φωνή π’ ακούω,
η ξεγελιέμαι από τους θεούς ;»
Και μεις στης προσταγές του πικραμένου αφέντη
μας πήγαμε να ‘δούμε
και μεσ’ το στερνό το μνήμα είδαμε τη μια κρεμα-
σμένη απ’ το λαιμό
με κλωστένιο βρόχο απ’ το πέπλο της δεμένο,
τον άλλον μπροστά της πεσμένο χάμου απ’ τη μέση
να την κρατάη
θρηνώντας για τη νύφη που χάθηκε και πήγε κάτου
και για του πατέρα του τα έργατα και το νυφοκρέβ-
βατό του το δυστυχισμένο·
και καθώς το είδε ο Κρέων πικρά βογκώντας προ-
βαίνει μέσα και του φωνάζει μ’ αναφιλητό :
«Δυστυχισμένε μου, τι κάνεις αυτού, στο νου τι
σούρθε,
σε τι συφορά έπεσες ; έλα έξω, παιδί μου, γονατιστός
σε παρακαλώ»,
Μα το παιδί, άγρια ματιά στήλωσε απάνω του, τον
έφτυσε κατά μούτρα
και χωρίς διόλου να απάντηση έπειτα τράβηξε του
σπαθιού του τη δίκοπη λεπίδα,
και ο πατέρας πρόφθασε ορμώντας έξω και του
ξέφυγε·
τότε, ο άραχλος, κατεπάνου του γυρίζει το θυμό
του,
και όπως στέκονταν, το σίδερο μες τα πλευρά
του,
και με τα χέρια του που είχαν παραλύσει, έχοντας
ακόμη τα λογικά του,
αγκαλιάζει την παρθένο, και καθώς ξεφυσούσε, με
δύναμι
πετιέται κόκκινο αίμα βρύσι απάνου στης χλωμές
παρειές του κοριτσιού,
(Φεύγει η Ευρυδίκη έξαλλη και οι γυναίκες τρέχουν πίσω της).
Και τώρα κείτεται νεκρός σε νεκρής πλευρό ο δόλιος
το γάμο του γιορτάζοντας στου Άδη τα παλάτια·
όμως απόδειξε στον κόσμο
πως για έναν άνδρα η ασυλλογισιά είναι το μεγα-
λείτερο κακό.

ΧΟΡΟΣ
Τι να βάλω με το νου μου; έφυγε πάλι η γυναίκα
 [προτού πή λόγο καλό η κακό.

ΑΓΓΕΛΟΣ
Κ’ εγώ εθάμμαξα, αλλά παρηγοριούμαι με την ελ-
πίδα
πώς σαν άκουσε τη συφορά του παιδιού της,
δεν θα πάη να μοιρολογήση στην πόλι έξω·
μέσα στο σπίτι με της δούλες ολόγυρα της
θα καθήση να κλάψη για το πένθος της·
γιατί δεν είν’ αμάθητη από καλή γνώμη,
ώστε να λαθέψη.

ΧΟΡΟΣ
δεν ξέρω, ωιμένα, και η πάρα πολλή σιωπή
κακό σημάδι φαίνεται, καθώς και το πολύ ξεφωνητό
το ανωφέλετο.

ΑΓΓΕΛΟΣ
Αλλά να ‘δούμε μήπως και κρύβει τίποτα στη τα-
ραγμένη καρδιά·
και ας μπούμε μες στο σπίτι, καλά το λες εσύ.
Και η παρά πολύ σιωπή είναι βαρειό σημάδι.

(Φεύγει ο Άγγελος· εμφανίζεται ο Κρέων κρατώντας στα
χέρια του τον νεκρό του Αίμονος).


ΧΟΡΟΣ
Αλλά να, που και ο ίδιος ο βασιληάς έφτασε
κρατώντας στα χέρια του δείγμα ολοφάνερο-
αν μου πέφτη και εμένα λόγος - όχι αλλουνού που
έφταιξε
αλλά της αμαρτίας της δικής του.

ΚΡΕΩΝ
Ωιμέ του κακοκέφαλου κεφαλιού η αμαρτία πώς
‘τέλεψε
φέρνοντας θάνατο. Αχ ! το φονηά και το σκοτω-
μένο κυττάτε μαζί του
από μια γεννηά. Ωιμένα κακότυχή μου γνώμη.
Αχ ! παιδί μου, που νέος επήγες με πρώιμο θάνατο
άι, άι, άι, άι, άι, ‘πέθανες, ‘χάθηκες
για δική μου όχι για δική σου κακοκεφαλιά.

ΧΟΡΟΣ
Ωιμέ, αργά ήταν να δης το δίκηο,

ΚΡΕΩΝ
Ωιμένα, το ξέρω ο δόλιος, Μα στο μυαλό μου κά-
ποιος θεός τότε
βρόντηξε που μου κακόθελε βαρειά, και σ’ άγριο
δρόμο μ’ έρριξε,
ώιμέ, πατώντας, με τα πόδια της χαρές μου.
Αχ ! Αχ! βάσανα του άνθρωπου που δε βαστιώνται.
(Μπαίνει ο Εξάγγελος).



ΕΞΑ. Αφέντη μου, τα έχεις και τα παράχεις τα βάσανα,
άλλα βαστάς στα χέρια σου και άλλα πούναι στο
σπίτι σου πρόκαναν κι’ όλας,
και ταχιά με τα μάτια σου θε να τα ‘δης.

ΚΡΕΩΝ
Τι είναι πάλι ; χειρότερα ακόμα απ’ τα χειρότερα;

ΕΞΑ. Η γυναίκα σου ‘πέθανε, η δόλια μάννα αυτουνού του
νεκρού·
τώρα δα ‘χτυπήθηκε, κ’ είν’ η πληγές της ανοιχτές.

ΚΡΕΩΝ
Αϊ, άϊ, άϊ, άϊ, λιμάνι του Άδη αχόρταγο,
γιατί, καλέ, με βουλειάζεις ;
Ω, εσύ που ήρθες να μου φέρης της πικρόλογες συ-
φορές, τι λόγο είπες;
Αϊ, άϊ, σκοτωμένον άνθρωπο πήγες να χτυπήσης·
τι λες, παιδί μου ; τι άλλο πάλι θα μου πής;
Αϊ, άϊ, άϊ, άϊ· σφαχτό της συφοράς κείτεται η γυ-
ναίκα πεθαμμένη.

ΧΟΡΟΣ
Γύρισε και θα ‘δης· δεν την έχουν πειά κρυμμένη
μέσα.

ΚΡΕΩΝ
Ωιμένα, βλέπω με τα μάτια μου το δεύτερο κακό·
τι άλλο,
τι άλλο μου μέλλεται ; στα χέρια μου κρατώ ακόμα
το παιδί μου, ο κακορρίζικος,
και αντικρύ μου βλέπω τη νεκρή.
Αχ, άχ, καϋμένη μητέρα ! αχ, παιδί μου.

ΕΞΑ. Έπεσε πληγωμένη βαρειά και αγκάλιασε το βωμό·
τα μάτια της έκλεισαν,
Μα πρώτ’ εμοιριολόγησε για το δοξασμένο θάνατο
του Μεγαρέα, που ‘πέθανε μπροστήτερα
και πάλι γι’ αυτόν εδώ, και τελευταία για της κα-
κές σου πράξες
καταράσθηκε, εσένα, τον παιδοχτόνο.

ΚΡΕΩΝ
Αϊ, άϊ, άϊ, άϊ, τρομάρα μου, γιατί δεν μ’ εσκότωνε
κανείς απ’ τους φίλους
στο στήθος μπροστά με δίκοπο σπαθί ;
δόλιος εγώ, άϊ, άϊ, άϊ, και με δόλιο τέλος σβύνω.

ΕΞΑ. Και γι’ αυτή και για εκείνη τη θανή σε σένα
έρριξε την αιτία η πεθαμμένη·

ΚΡΕΩΝ
Και με τι τρόπο χάλασε τη ζωή της ;

ΕΞΑ. ‘Χτυπήθη με το χέρι της μέσ’ στο σκότι, καθώς
άκουσε
τι έπαθε το παιδί της, το πολύκλαφτο.

ΚΡΕΩΝ
Ωιμένα σε κανέναν άνθρωπο ποτέ δε θα πέση
σαν τη δική μου κατηγόρια. εγώ, εγώ σε σκό-
τωσα,
άχ! ο άθλιος ! εγώ, αλήθεια λέω· αχ ! άνθρωποι,
πηγαίνετε με γλήγορα, βγάλτε με από δω έξω,
γιατί δεν είμαι πειά άλλο παρά τίποτα.

ΧΟΡΟΣ
Κερδισμένος θάβγης, αν βγαίνη απ’ τον πόνο κέρδος,
γιατί η συφορά που γλήγορα περνά απ’ όσες μας
έρχονται
είναι η καλλίτερη.

ΚΡΕΩΝ
Ας έρθη, ας έρθη, ας φανή κι’ εμένα η γλυκεία
θανή μου,
που θα μου φέρη πειά την ύστερη μου μέρα·
ας έρθη, ας έρθη, για να μη ‘δώ πειά άλλη μέρα
με τα μάτια μου.

ΧΟΡΟΣ
Αυτά είναι του ύστερου καιρού·
για όσα βλέπομε κάτι να γείνη·
τάλλα θα τα νοιαστούν εκείνοι που τους πρέπει.

ΚΡΕΩΝ
Αυτό που λαχταρίζω, αυτό μονάχα ευχήθηκα.

ΧΌΡ. Μην εύχεσαι τώρα τίποτα, αφού ο άνθρωπος
δεν έχει να ξεφύγη τη γραφτή του μοίρα.

ΚΡΕΩΝ
Πάρτε με τον άχρηστο άνθρωπο απ’ εδώ,
που ‘σκότωσα και σένα, παιδί μου, χωρίς να το θέλω,
και τούτην.
Τρισάθλιος εγώ και δεν έχω πειά που να γυρίσω τη
ματιά μου·
όλα μου ξεφεύγουν, όσα πιάνω στα χέρια· βαρειά
συφορά έπεσε στο κεφάλι μου.
Το πρώτο πράμμα για να ευτυχήση ο άνθρωπος
είναι η φρονιμάδα,
και δεν πρέπει να καταφρονάη κανείς σε τίποτα,
όσα είναι των θεών·
τα μεγάλα λόγια με μεγάλα βάσανα τα ξεπλερώνουν
οι καυχησάρηδες,
και έτσι βάζουνε γνώσι και στα γεράματα.
	 
ΟΙΔΙΠΟΥΣ
Τέκνα του Κάδμου του παλιού γενεά νέα,
τι συναγμένοι κάθεσθε σ’ αυτούς τους τόπους,
με τα κλαδιά της ικεσίας στεφανωμένοι;
Και η πόλις είν’ από θυμιάματα γεμάτη,
και αντιλαλεί από στεναγμούς κι από παιάνας;
Αυτά εγώ απ’ το στόμα να μάθω θέλοντας,
κι όχι απ’ το στόμα των μαντατοφόρων
ο πολυφήμιστος ήλθα εδώ πέρα Οιδίπους.
Λέγε μου ωστόσο γέροντα που σου ταιριάζει
πρώτα απ’ τους άλλους να μιλής: η αιτία ποια να ’νε
που ήλθατ’ εδώ στεφανωτοί με δάφνης κλώνους;
Για ένα κακό που πάθατε ή μήπως γι’ άλλο
που προσδοκάτε;[1] πρόθυμος να σας βοηθήσω.
Γιατί θενά ήμουν άσπλαχνος αν δεν λυπούμουν
αξιολύπητους όπως εσάς ικέτας.

ΙΕΡΕΥΣ
Οιδίπου, που του τόπου μας αφέντης είσαι, 
βλέπεις ικέτας όλους μας μπρος στους βωμούς σου:
να μακροφτερουγίσουνε δεν ημπορούνε
άλλοι° κι άλλους βαρύνουνε τα γερατειά° ιερέας[2] 
εγώ του Διός και τούτοι διαλεχτοί στους νέους.
Κι ο λαός όλος με κλαδιά στεφανωμένος
της ικεσίας στην αγοράν εσυμμαζεύθη,
σιμά στους ναούς της Αθηνάς και του Ισμηνίου
Απόλλωνος τον μαντικόν βωμόν° η πόλις
βλέπεις πώς συνταράζεται και να σηκώση
κεφάλι από τον κόκκινο των βυθών σάλον[3] 
δεν ημπορεί° και φθείρονται οι βλαστοί της μάνας
γης και ψοφούν ανάριθμα βωδιών κοπάδια
και πεθαμένα τα παιδιά γεννοβολούνε
οι μανάδες. Ο ολέθριος θεός στην πόλιν
έστειλε κακορρίζικην αρρώστειαν, έτσι
αδειάζει η Θήβα από ζωές πολλές ανθρώπων
και ο μαύρος Άδης στεναγμούς και γόους γεμίζει.
Όχι πως σε νομίζομε, με τους Θεούς ίσον,
εγώ και οι νιοί απομένομεν ικέται τώρα
μα γιατί σε πιστεύομε των θνητών πρώτον
στις τύχες όλες της ζωής και των Ολυμπίων
τας σχέσεις. Συ που εγλύτωσες αυτόν τον τόπο,
από τα ξένα φθάνοντας ποτέ στας Θήβας,
από τον φόρον της σκληράς Σφιγγός που πάντα
αινιγματώδη, ξωτικά, έλεε, τραγούδια°
και το ’καμες χωρίς κανείς από μας όλους
να σου διδάξη τίποτε, μα όλοι το λένε,
--και το νομίζω ατός μου εγώ--φώτισι θεία
πως είχες και τας έσωσες, άναξ, τας Θήβας.
Τώρα, ω Οιδίπου μέγιστε στους θνητούς όλους,
γονατισμένοι πέφτουμεν εμπρός σου ικέται
και σωτηρίαν γυρεύομε να μας χαρίσης
είτε θεός, είτε άνθρωπος τρόπον σου δείξη.
Γιατί καλό πως πέρνουνε νομίζω τέλος
όσα καλά οι φρόνιμοι τ’ αποφασίσουν.
Την πόλιν δέξου, άριστε, τούτην να σώσης.
Μη χάσης το καλό όνομα στας Θήβας που ’χεις.
Σωτήρα εδώ σε κράζουνε για την φροντίδα
που έλαβες άλλοτε για μας. Όμως κανένας
δεν θα θυμάται εσέ βασιλέα της Θήβας,
αν όλους μας ο όλεθρος μάς συνεπάρη
κι ας σου ’λαχε απ’ τον θάνατον να μας γλυτώσης.
Ανάστησε απ’ την συμφοράν την πόλιν, άναξ,
όπως και τότε μάντευμα καλό στην πόλιν
έδωκες, δώσε μια φοράν ακόμη. Κ’ έτσι
αν είναι μεσ’ στον τόπο μας να βασιλεύης
κάλλιο γεμάτη η πόλις μας να ’ναι απ’ ανθρώπους
παρ’ αδειανή. Δεν θ’ άξιζε καράβι ή κάστρο 
έρημον απ’ ανθρώπινη ζωή που μένει.

ΟΙΔΙΠΟΥΣ 
Πολύ γνωστοί μου οι πόθοι σας, δυστυχή τέκνα.
Ξέρω και τι σας έφερεν ενώπιόν μου.
Ξέρω η αρρώστια όληνε δέρνει την πόλιν, 
μα σαν εμέναν’ άρρωστος κανείς δεν είναι.
Εσείς μονάχα θλίβεσθε για τον εαυτό σας.
Μα για την πόλιν και για μένα και για σένα
πονεί, ραγίζεται η ψυχή του βασιλέως.
Δεν είμαι ως από βαρύπνον να ξυπνώ ύπνον.
Ξέρετε πως τα δάκρυά μου ποτάμια τρέχουν
και σε πολλούς με πλάνησε δρόμους η έννια.
Κι ό,τι σωτήριο φάνηκε στους στοχασμούς μου
εις πράξιν ευθύς το ’βαλα. Του Μενοικέως
τον υιόν Κρέοντα έστειλα, τον συγγενή μου,
εις το μαντείον των Δελφών για να ρωτήση,
τι κάμνοντας ή λέγοντας την πόλιν σώζω.
Και καθώς συλλογίζομαι πως πλέον καιρός του
από το δελφικό ταξίδι να γυρίση
θλίβομαι° αλλ’ ως γυρίση λέω, πως θενά κάμω
ό, τι ο θεός μού πη με τους χρησμούς του.

ΙΕΡΕΥΣ
Μα σε κατάλληλον καιρόν το εσυλλογίσθης,
και οι νέοι λεν πως να ’ρχεται τον Κρέοντα βλέπουν.

ΟΙΔΙΠΟΥΣ
Άναξ Απόλλων, αν καλή τύχη μας φέρη
χαρούμενος στην όψιν, λέγω, θα ’ναι.

ΙΕΡΕΥΣ
Ας τον ρωτήσωμε° κοντά είναι ώστε να ’κούη.
Κρέων, ω άναξ, και του Μενοικέως βλαστάρι
ποιος ο χρησμός του θεού που μας κομίζεις;

ΚΡΕΩΝ
Καλός. Γιατί αν νικήσωμε τις δυσκολίες
όλα σε καλό θά ’βγουνε, πιστεύω, Οιδίπου.

ΟΙΔΙΠΟΥΣ
Αλλά ποιος ο χρησμός; γιατί όλ’ αυτά τα λόγια,
ούτε και με φοβίζουνε, ούτ’ ενθαρρύνουν.

ΚΡΕΩΝ
Αν θέλης να σ’ τον πω μπροστά τους, πε μου,
πρόθυμος είμαι. Στο παλάτι αλλοιώς ας έμπουμε.

ΟΙΔΙΠΟΥΣ
Λέγε τον φανερά. Επειδή για τούτους
πιότερο νιάζομαι παρά για την ζωήν μου.

ΚΡΕΩΝ
Θα πω λοιπόν ό,τι απ΄τον Φοίβον έχω ακούσει:
Μας δίνει φανερώτατα συμβουλή ο Απόλλων
το μίασμα να διώξωμεν από τας Θήβας.

ΟΙΔΙΠΟΥΣ
Και με ποιόν τρόπον; ποιος ο εξιλασμός;

ΚΡΕΩΝ
Πρέπει να διώξωμε τον ένοχο απ’ τας Θήβας,
ή να ξεπλύνωμε τον φόνον  μ’ άλλον φόνον°
γιατί το αίμα του μέσα εδώ πέρα σκούζει.

ΟΙΔΙΠΟΥΣ
Σε ποιόν μηνάει τάχα τέτοια τύχη ο Φοίβος;

ΚΡΕΩΝ
Άναξ, βασίλευε ποτέ στας Θήβας
ο Λάιος προτού δώσωμε σ’ εσέ το σκήπτρον.

ΟΙΔΙΠΟΥΣ
Έχω ακουστά, αν και ποτέ μου δεν τον είδα. 

ΚΡΕΩΝ
Αυτός λοιπόν σκοτώθηκε και τώρα ο Φοίβος 
να τιμωρήσωμε τον ένοχον προστάζει.

ΟΙΔΙΠΟΥΣ
Και σε ποιο μέρος βρίσκεται; τάχα θα βρούμε
του κρίματος του παλαιού το κρύφιον ίχνος;

ΚΡΕΩΝ
Σ’ αυτήν εδώ πως κρύβεται τη χώρα, λέγει,
κι ό,τι ζητάει κανείς το βρίσκει πάντα
και μοναχά ό,τι αμελεί, νομίζω, χάνει.

ΟΙΔΙΠΟΥΣ
Μεσ’ στο παλάτι ή στους αγρούς τον εσκοτώσαν;
ή σ’ άλλη χώρα απόμακρη ξενιτεμένον;

ΚΡΕΩΝ
Καθώς επήγαινε να λάβη στο μαντείον
χρησμόν κάπου τον σκότωσαν και δεν ξανάλθε.

ΟΙΔΙΠΟΥΣ
Και δεν τον είδε ούδ’ άγγελος ή ακόλουθός του
πού τον εσκότωσαν;

ΚΡΕΩΝ
Όχι, γιατί εσκοτώθηκαν και μόνον ένας,
που γλύτωσε απ’ τον θάνατον, γνωρίζει τούτο. 

ΟΙΔΙΠΟΥΣ
Ποιο; λέγε το! Γιατί μπορεί κανένας
από το λίγο πιο πολλά να συμπεράνη.

ΚΡΕΩΝ
Λένε λησταί τον σύντυχαν και τον σκοτώσαν
πολλοί που επάνω ρίχθηκαν στον βασιλέα.

ΟΙΔΙΠΟΥΣ
Πώς ήθελε κανείς βρεθή, να τον σκοτώση
ληστής, αν δεν τον πλήρωνεν από ’δώ κάποιος;

ΚΡΕΩΝ
Τούτο και τότε πίστεψαν. Αλλ’ αφού εχάθη
ο βασιλεύς δεν βρέθηκε κανείς βοηθός μας.

ΟΙΔΙΠΟΥΣ
Τι σας εμπόδισε να μάθετε ποιος ήταν 
του βασιλέως που εχάθηκεν ο δολοφόνος;

ΚΡΕΩΝ
Η Σφιγξ με τα τραγούδια της τα αινιγματώδη.

ΟΙΔΙΠΟΥΣ
Όμως εγώ στο φως τούτα θα βγάλω.
Άξια ο Φοίβος μας θυμίζει και συ άξια
το ξεχασμένο το θανάσιμο το κρίμα°
και δίκαια τον βασιλέα βοηθόν θα βρήτε
εμένα--όχι για χάρι των νεκρών μονάχα, 
αλλά και για την ίδια μου τη σωτηρία.
Θα διώξω εγώ την εντροπήν από τας Θήβας,
γιατί ο φονιάς που έχει τον Λάιον σκοτωμένα,
μπορεί και μένα να σκοτώση καμμιάν ώρα.
Λοιπόν κάμνω καλό στον εαυτό μου αν έτσι
τον θάνατον εκδικηθώ του βασιλέως.
Όσο πιο γλίγωρα μπορείτε σηκωθήτε
της ικεσίας πέρνοντας μαζί τις δάφνες.
Κι άλλος εδώ τον λαόν του Κάδμου ας συμμαζέψη.
Εγώ ό, τι δυνατόν θα επιτελέσω, κ’ έτσι
ή ευτυχισμένοι ή δυστυχείς θενά γενούμε.

ΙΕΡΕΥΣ
Ω τέκνα, ας εγερθούμε, γιατί πλέον εκείνα
που να ζητήσωμε ήλθαμε μας υπεσχέθη
και ο Φοίβος που μας έστειλε τους θείους χρησμούς του
βοηθός ας έλθη και σωτήρ στην πόλι ετούτη.

ΧΟΡΟΣ

Στροφή α΄

Ω του Διός γλυκύλαλε χρησμέ, που απ’ το μαντείον
το πλούσιον εδιάβηκες στας Θήβας,
υπομονή δεν έχω εγώ και ο φόβος με κατέχει, 
ευσπλαχνικέ θεέ της Δήλου.
Γιατί φοβούμαι την θεϊκή αξέχαστην οργή σου°
ποιος ξέρει η προσταγή σου
ποιο παλαιό να κάμωμε λησμονημένο χρέος 
ξανά θα μας προστάξη;
Πε μου αθάνατη θεά,
της Ελπίδος τέκνον, Φήμη.

Αντιστροφή α΄

Σ’ εσένα πρώτην δέομαι, Αθηνά του Διός κόρη,
και στην βοηθόν της πόλεως θεάν την αδελφή σου,
την Άρτεμι, στον κύκλιον της αγοράς τον θρόνον
που μένει θρονιασμένη,
και στον Απόλλωνα τον τοξότη.
Τους τρεις καλώ σας βοηθοί  να ’λθήτε στα δεινά μας.
Αν άλλοτε σε δυστυχίαν αρχαίαν εσείς σωτήρες
εδράματε κι εδιώξατε την φλόγα της καταστροφής,
και τώρα να βοηθήσετε.

Στροφή β΄

Αλλοίμονον που ανάριθμα πάμπολλα τα δεινά μου
κι ο λαός πάσχει ολόκληρος--
ποιος τρόπος, ποια φροντίδα μου
θα διώξη το κακό απ’ την πόλιν;
Φυτό δεν αναδίν’ η γη
με πόνους και με βάσανα
γεννούνε οι δύστυχες μητέρες.

Και θενά ιδής να τρέχουνε προς του Άδη τ’ ακρογιάλι,
όπως πουλιά που πέτονται το ’να ξοπίσω στ’ άλλο
πιο γλίγωρα κι απ’ τη φωτιά
την αδάμαστην ακόμα.

Αντιστροφή β΄

Κ’ έτσι η πόλις χάνεται--
και των παιδιών που κείτονται
τ’ άθαφτα σώματα στη γη
τον θάνατον γεννούν στη χώρα.
Και οι παντρεμένες και οι γρηές μπρος τους βωμούς μητέρες
παρακαλούν να λυτρωθούν απ’ των δεινών το πλήθος.
Και αντιλαλούν του εξιλασμού
φροντίδες και αναστεναγμοί!

Στροφή γ΄

Τον Άρη, τον ολέθριον, όπου χωρίς ασπίδας
φλέγει με καθώς έρχεται μεσ’ από θρήνους,
από τη γη μας μακριά κάμε να φύγη
προς τα πελάγη ας πάη της Αμφιτρίτης,
είτε στη μαύρη θάλασσα,
ή όπου βογγά ο Βορριάς της Θράκης.
Γιατί ορθόν ό, τι αν αφήση η μέρα
έρχεται η νύκτα και το συντρίβει.
Αυτόν εσύ πατέρα Ζευ, ω δέσποτα των αστραπών,
με το δικό σου σύντριψε το αστροπελέκι.

Αντιστροφή γ΄

Θέλω τα ολάγρια βέλη σου, Φοίβε μου Λύκιε,
με τα χρυσά δοξάρια σου
ρίχνοντας να μας σώσης, 
τον Χρυσομίτραν Διόνυσον
ακόμη επικαλούμαι
που είναι προστάτης των Θηβαίων,
τον Βάκχον, τον κρασοπρόσωπον
σύντροφον των Μαινάδων
να εγγίση μ’ ένα ολόκαυστον
πεύκο τον Άρη που οι θεοί
καθόλου δεν τιμούνε.

ΟΙΔΙΠΟΥΣ
Αυτά παρακαλείς εσύ: Αν θες να γείνουν
καταλεπτώς όσα ζητής, πρέπει ν’ ακούσης
προσεκτικά τα λόγια μου και θενά λάβης
παρηγορίαν υπέρτατην εις τα δεινά σου.
Τους λόγους τούτους θα σου πω αμέσως τώρα.
Αν και την πράξιν αγνοώ κι αγνοώ τον φόνον
και ούτ’ ένα έχω μαρτύριον να μ’ οδηγήση.
Αλλ’ όμως επειδή συμπατριώτης είμαι
δικός σας, ακούστε με τούτο σας κηρύττω:
αν ίσως και κανείς σε σας τον βασιλέα
ποιος σκότωσε γνωρίζει, τον προστάζω
να ’λθή καταλεπτώς να φανερώση εμένα 
την πράξιν. Αν ο ένοχος ο ίδιος φοβάται
το φοβερό που ετέλεσε να ειπή το κρίμα,
μήπως και λάβη την ποινήν όπου τ’ αξίζει, 
κηρύττω εγώ πως άφοβα να πη το κρίμα
μπορεί και, λέγω, απείραχτον θα τον αφήσω.
Δεν θενά πάθη τίποτε, μόνο απ’ τας Θήβας
μακριά θα φύγη απείραχτος ο δολοφόνος.
Αν λάχη πάλι και κανείς σε σας γνωρίζη,
πως είν’ αυτός που εσκότωσε τον βασιλέα
απ’ άλλη χώρα μακρινήν, ας μη το κρύψη
και πλούσια του υπόσχομαι θα τον αμείψω,
χάρι γι’ αυτό παντοτεινή θα του χρωστάω.
Αν πάλι μου το κρύψετε αυτό από φόβον,
φοβούμενοι μη φίλο σας ή τον εαυτό σας
βλάψετε, τουτ’ ακούσατε που εγώ κηρύττω:
Να μη δεχθή τον ένοχον κανείς, κανείς σας
στο σπίτι του° να μη δεχθή να του μιλήση,
μήτε στας δεήσεις σύντροφον να τόνε λάβη,
ακόμη ούτε τους χέρνιβας να του προσφέρη.
Προστάζω να τον διώχνετε Θηβαίοι καθένας
από τ’ αγνά τα σπίτια σας, γιατί μιαίνει,
ως το μαντείον εκήρυξε, την πόλιν όλη.
Εγώ λοιπόν το πρόσταγμα θενά τελέσω
ο Φοίβος που μας έστειλε, και θα εκδικήσω
τον σκοτωμόν του άμοιρου του βασιλέως.
Κατάρα αφήνω, τούτα μου τα λόγια  όλοι
εις έργον να τα βάλετε, για το χατίρι
της πόλεως, όπου φθείρεται, και το δικό μου.
Γιατί αν δεν επρόσταζεν ακόμη ο Φοίβος
την πόλιν να εξαγνίσωμεν από το κρίμα, 
πάλι κακό θε νά ’τανε, αφού κ’ εχάθη
μεσ’ στους ανθρώπους ο άριστος των Θηβαίων ο άναξ,
ν’ αφήσωμε ανεκδίκητον τον σκοτωμό του.
Τώρα στον ίδιον που έλαχε να βασιλεύω
θρόνον, που αυτός βασίλευε, την ίδιαν κλίνη
την ίδια ακόμη σύζυγον μ’ εκείνον να ’χω,
κι αν άκληρος δεν πέθαινε, θα ’ταν αδέλφια
τα τέκνα του που θα ’καμνε με τα δικά μου°
τον έχει δαμασμένο ωιμέ η κακή τύχη
τον Λάιον° μα πατέρα μου σα να τον είχα
θα προσπαθήσω το φονιά του Λαΐου να πιάσω,
του Λαΐου, όπου ο Λάβδακος έχει γεννήσει,
του Πολυδώρου το παιδί, όπου κρατάει
από του Κάδμου τη γενιά κι απ’ τον παλιόν Αγήνορα.
Και τους θεούς παρακαλώ να μη αναδώση
βλαστόν η γη σ’ εκείνονε που δεν θα κάμη,
όσα προστάζω° δέομαι στους θεούς ακόμη 
παιδί να μη του γεννηθή από τη γυναίκα
μιά συμφορά χειρότερη απ’ αυτήν να λάχη.
Κατάρα και στους ένοχους είτε πολλοί ’ναι
είτ’ ένας° κακοθάνατος κακά να πάη.
Και αν είν’ μεσ’ στο παλάτι μου και τον γνωρίζω,
ας πέση επάνω μου ο θυμός των αθανάτων
κι όποια κατάρα έδωκα σ’ εμέ να στρέξη
και στους Θηβαίους που ακούνε με ας είν’ η Δίκη
σύμμαχη και παντοτεινά οι Αθάνατοι
ας τους βοηθούνε. 

ΧΟΡΟΣ
Άναξ, καθώς εμίλησες κ’ εγώ μιλάω.
Τον Λάιον δεν εσκότωσα° ούτε γνωρίζω
τον ένοχον, και δύναται μόνο ο Απόλλων
την απορίαν που εγέννησε και να τη λύση.

ΟΙΔΙΠΟΥΣ
Σωστά μιλείς. Μα ποιος μπορεί από τους ανθρώπους
να εξαναγκάση εις κάτι τι τους Ολυμπίους;


ΧΟΡΟΣ
Μιάν άλλη συμβουλή μπορώ να δώσω.


ΟΙΔΙΠΟΥΣ
Και μίαν ακούω πρόθυμος, αν θες, και δύο.

ΧΟΡΟΣ
Ο Τειρεσίας γνωρίζομε πως όσα ο Φοίβος
μπορεί, κ’ εκείνος δύναται να τα μαντεύση°
κι αν τον ρωτήσωμε μπορεί (ποιος ξέρει;)
αυτά όλα καθαρότατα να μας γνωρίση.

ΟΙΔΙΠΟΥΣ
Και τούτο δεν τ’ αμέλησα. Ο Κρέων, ως μου ’πε,
να τονε φέρουν έστειλε τον μάντι άγγέλους,
και πως ακόμη αργοπορεί, απορώ, φίλε.

ΧΟΡΟΣ
Και τ’ άλλα αβέβαια φυσικά και κούφια λόγια.

ΟΙΔΙΠΟΥΣ
Ποια λόγια; πε μου γλίγωρα, θέλω να μάθω.

ΧΟΡΟΣ
Λένε πως τον σκότωσε κάποιος διαβάτης.

ΟΙΔΙΠΟΥΣ
Έτσι ακουστά το ’χω κ’ εγώ. Μα ποιος τον είδε;

ΧΟΡΟΣ
Ακόμη και αν αφόβητη τύχ’ η ψυχή του,
όμως θαρρώ η κατάρα σου θα τον μακρύνη.

ΟΙΔΙΠΟΥΣ
Όποιος χωρίς να ταραχθή κάμνει το κρίμα,
εκείνον δεν τρομάζουνε τα μάταια λόγια.

ΧΟΡΟΣ
Ιδού όμως που αφανέρωτος δεν θενά μείνη°
τον θείον τώρα εδώ οδηγούν τον Τειρεσίαν
τον μάντιν, όπου ενδόμυχην μες τα βαθειά του 
μόνος του μέσα στους θνητούς αλήθειαν έχει.

ΟΙΔΙΠΟΥΣ
Συ, που τα πάντα δύνασαι να κρίνης, μάντι,
κι όσα μπορούν να λέγωνται κι όσ’ άρρητα είναι,
ω Τειρεσία, επίγεια μαζί και ουράνια,
την συμφοράν που δέρνει μας αν και δεν βλέπεις,
ξέρεις καλά κ’ αισθάνεσαι° μονάχα εσένα,
άναξ, προστάτη ευρίσκομε στη δυστυχία.
Ο Φοίβος, όπως θα ’μαθες απ’ τους αγγέλους
σ’ εκείνους όπου εστείλαμε να τον ρωτήσουν,
παράγγειλε πως άλληνε γιατρειά καμμία
δεν είναι ή να σκοτώσωμε του βασιλέως
Λαΐου, ή να εξορίσωμε τους δολοφόνους.
Η σωτηρία μας κρέμεται σ’ εσένα μόνον.
Το πιο αγαθό που δύναται κανείς να κάμη
είναι να κάμνη το καλό με κάθε τρόπο.

ΤΕΙΡΕΣΙΑΣ
Αλλοίμονο! Πόσο βαρύ καλά να ξέρης
το αληθινό που ανήμπορο να σε βοηθήση
κ’ είναι συνάμα βλαβερό. Ξεχνώντας όμως
ό, τι καλά δεν ήξερα ήλθα εδώ πέρα°
τέτοιαν αλλοιώς δεν θα ’χα εγώ τόλμην ο μάντις.

ΟΙΔΙΠΟΥΣ
Τι να συμβαίνη κι άθυμος μας ήλθες, μάντι;

ΤΕΙΡΕΣΙΑΣ
Στο σπίτι μου να ξαναπάω άσε με, Οιδίπου.
Τη δυστυχία καλύτερα θενά υπομείνης,
κ’ εγώ πάλι καλύτερα την εδική μου.

ΟΙΔΙΠΟΥΣ
Δίκαια δεν λες ούτε αρεστά στην πόλιν, μάντι,
την πόλιν όπου σ’ έθρεψε καθώς αρνείσαι,
από απορία που σου ζητάει να τήνε βγάλης.
Μη, σ’ εξορκίζω στους θεούς, ω Τειρεσία,
αρνείσαι που όλοι, ικέται σου, παρακαλούμε.

ΤΕΙΡΕΣΙΑΣ
Είναι γιατί δεν ξέρετε° μα εγώ ποτέ μου
δεν θενά πω το μάντευμα που μέλλει, Οιδίπου,
να φανερώση τα φρικτότατά σου έργα.

ΟΙΔΙΠΟΥΣ
Τι λες; Καλά γνωρίζοντας τα πάντα κρύβεις;
Μας καταστρέφεις, μα το ναι, και μας προδίδεις.

ΤΕΙΡΕΣΙΑΣ
Τον εαυτό μου δεν ποθώ και σε να θλίψω.
Τι λοιπόν μάταια μ’ ερωτάς και μ’ εξετάζεις,
αφού είναι αδύνατο από μέ κάτι να μάθης;

ΟΙΔΙΠΟΥΣ
Ω ελεεινότατε άνθρωπε, που κ’ έναν βράχον
μπορείς να οργίσης, δεν θα πης ό, τι ρωτούμε,
αλλά έτσι αδάκρυτος, αλύγιστος θα μείνης;


ΤΕΙΡΕΣΙΑΣ
Για τον θυμό μου εμένα ψέγεις τάχα,
και την οργήν που σε κατέχει δεν τη βλέπεις;

ΟΙΔΙΠΟΥΣ
Οργίζομαι° μα ποιος ακούοντας τέτοια τάχα
λόγια, θα ’μενε ανόργιστος, όπου την πόλιν,
την πόλιν που σ’ εγέννησεν αυτά ατιμάζουν;

ΤΕΙΡΕΣΙΑΣ
Μόνα τους θα φανερωθούν° τι κι αν τα κρύβης;

ΟΙΔΙΠΟΥΣ
Τότε λοιπόν τι ανάγκη σου να μας τα κρύβης;

ΤΕΙΡΕΣΙΑΣ
Πιότερα δεν μπορώ να πω. Έτσι όσο θέλεις
πλάνταζε, θύμωνε άγρια° δεν με φοβίζεις.

ΟΙΔΙΠΟΥΣ
Ναι! βαρυθυμωμένος είμαι, και κανένα
δεν θενά λείψω να σου ’πω, απ’ όσα, αλήθεια,
πιστεύω° λοιπόν μάθε το πως καλά ξέρω
ότι όχι μόνο τους φονείς εσύ γνωρίζεις, 
αλλ’ ότι και συνέτρεξες αυτόν τον φόνον.
Έστω κι αν δεν εμόλυνες στου Λαΐου το αίμα
τα χέρια σου. Αν δε σ’ έκαμνε τυφλόν η τύχη,
εσένα θενά πίστευα αυτουργόν του φόνου.

ΤΕΙΡΕΣΙΑΣ
Αλήθεια; εγώ στο κήρυγμα να εμμείνης, λέγω,
και πλέον από σήμερα ούτ’ εγώ, ούτε τούτοι
ταιριάζει ν’ απευθύνομε σ’ εσέ τον λόγον,
που είσαι το ανόσιο μίασμα του τόπου!

ΟΙΔΙΠΟΥΣ
Τέτοιαν απότολμην κατηγορία σ’ εμένα
ρίχνεις και απ’ το θυμό μου θα γλυτώσης, λέγεις;

ΤΕΙΡΕΣΙΑΣ
Ήξευρα πως πικρή η αλήθεια που είπα.

ΟΙΔΙΠΟΥΣ
Αυτά δεν σου τα δίδαξε η μαντεία βέβαια.

ΤΕΙΡΕΣΙΑΣ
Εσύ να πω μ’ ανάγκασες όσα δεν θέλω.

ΟΙΔΙΠΟΥΣ
Ποιά να μου πης σ’ ανάγκασα; λέγε ν’ ακούσω.

ΤΕΙΡΕΣΙΑΣ
Τάχα καλά δεν μ’ άκουσες; τι ζητάς τώρα;

ΟΙΔΙΠΟΥΣ
Δεν κατάλαβα καλά, για ξαναπέ μου.

ΤΕΙΡΕΣΙΑΣ
Λέγω πως είσαι ο ένοχος που εμείς ζητούμε.

ΟΙΔΙΠΟΥΣ
Για τις διπλές δεν θα χαρής, βέβαια, βρισιές σου.

ΤΕΙΡΕΣΙΑΣ
Κι άλλα να πω; και πιότερο να σε θυμώσω;

ΟΙΔΙΠΟΥΣ
Πες ό, τι θέλεις. Μάταια, κούφια τα λόγια.

ΤΕΙΡΕΣΙΑΣ
Λέγω λοιπόν σ’ αισχρότατη πως ήλθες σχέσιν
με τους στενούς σου συγγενείς° και δεν γνωρίζεις 
πόσο κακή είναι η θέσις σου.

ΟΙΔΙΠΟΥΣ
Έννια σου κι ατιμώρητος δεν θ’ απομείνης.

ΤΕΙΡΕΣΙΑΣ
Βέβαια, σαν έχη δύναμιν κάποια η αλήθεια.

ΟΙΔΙΠΟΥΣ
Μέσα σου δεν ευρίσκεται η αλήθεια εσένα, 
τυφλός και στα μάτια και στ’ αυτιά και στον νουν είσαι.

ΤΕΙΡΕΣΙΑΣ
Δυστυχισμένος είσαι που μ’ ονειδίζεις με τέτοια°
θα σε ονειδίσουν αύριον εσένα όλοι.

ΟΙΔΙΠΟΥΣ
Άπαυτη τύφλα σε κρατεί και δεν κατέχεις
ουδέ κ’ εμέ, ουδέ κι άλλονε θνητόν να βλάψης,
απ’ όσους χαίρονται αγαθό το φως του ήλιου.

ΤΕΙΡΕΣΙΑΣ
Βέβαια εγώ δεν ημπορώ να βλάψω εσένα,
είν’ ο Απόλλων αρκετός για να το κάμη.

ΟΙΔΙΠΟΥΣ
Ο Κρέων να επινόησεν αυτά ή μονάχος 
εσύ;

ΤΕΙΡΕΣΙΑΣ
Ατός σου εβλάφθηκες εσύ. Ο Κρέων τι φταίει;

ΟΙΔΙΠΟΥΣ
Ω πλούτε και βασιλεία στην γην, που απ’ όλες
τις τέχνες τις ανθρώπινες εξέχεις° κάμνεις
όλοι του βασιλέως τη ζωή  να τη ζηλεύουν,
αφού για τον βασιλικόν τον θρόνον, όπου
η πόλις μού τον έδωκε, άξιό μου δώρο,
χωρίς εγώ να το ζητώ, τούτος ο Κρέων,
ο πρώτα φίλος μου πιστός, μ’ επιβουλεύει,
το σκήπτρον αυτό θέλοντας για τον εαυτό του,
και μου ’στειλε τον μάγο αυτόν και τον πανούργον,
τον δόλιον, τον αγύρτη αυτόν που μόνο
κέρδη αγαπά, κ’ είναι τυφλός εις την μαντείαν.
Πότε, για πε μου, εδείχθηκες μάντις αλήθεια;
Όταν η Σφιγγοπρόσωπη εδώ ήτον Σφίγγα,
και ξωτικά ετραγούδαε τα αινίγματά της,
δεν έδινες σωτήριες τις συμβουλές σου°
το αίνιγμα ευκολοξήγητο δεν ήτον τότε,
ούτε ήτονε του καθενός για να το λύση°
μαντείαν εχρειαζότανε που δεν τη βρήκες
στους οιωνούς που εξέταζες, αλλ’ ούτε ακόμη
θεός κανείς σ’ την έδωκεν. Εγώ όμως ήλθα
χωρίς να ξέρω τίποτε, ο Οιδίπους, λύω
το αίνιγμα και την τρομερή την σφίγγα φθείρω.
Από τον θρόνο ωρκίσθηκες ν’ απομακρύνης
εμέ, σιμά στον Κρέοντα να βασιλεύης.
Μου φαίνεται πως κλαίοντας και οι δύο τας Θήβας
θ’ αφήσετε° το μίασμα μαζί θα φύγη.
Τα γερατειά αν δε σεβόμουν θα ’βλεπες ποία
ανταμοιβή θα λάβαινες στους λογισμούς σου.

ΧΟΡΟΣ
Σ’ εμάς ο θυμός φαίνεται πως και τα λόγια
τα δικά του εμπνέει, βασιλεύ, και τα δικά σου.
Τέτοια δεν μας χρειάζονται. Μα πρέπον είναι,
την άριστη για τον χρησμόν να βρούμε λύσιν.

ΤΕΙΡΕΣΙΑΣ
Τι κι αν λογιέσαι βασιλεύς; Εγώ θα δώσω
απόκρισιν ανάλογη στ’ άθλιά σου λόγια°
γιατί κ’ εγώ την δύναμιν ετούτην έχω.
Δεν είμαι σκλάβος εδικός σου αλλά του Φοίβου°
της προστασίας του Κρέοντος δεν έχω ανάγκην.
Με τέτοια γλώσσα σου μιλώ τυφλός γιατί είπες
πως είμαι, αλλ’ αν του λόγου σου ανοιχτομάτης
είσαι, γιατί στην άβυσσον που έχεις φθασμένα
δεν βλέπεις; Και το σπίτι σου ποιο ’ναι δεν ξέρεις.
Μήπως γνωρίζεις την γενεάν όπου κρατιέσαι;
Δεν ξέρεις ότι μισητός στους συγγενείς σου
τους πεθαμένους έλαχες και σ’ όσους ζούνε, 
και πως διπλή φρικτότατη των γονέων κατάρα
από τας Θήβας, άθλιε, θα σε μακρύνη;
Εσένα που καμώνεσαι γι’ ανοιχτομάτης,
ποιος τόπος από την φωνήν δεν θ’ αντηχήση
την εδική σου; ποιο βουνό, ποιος άλλος
Κιθαιρών τέτοιον άνομον που έκαμες γάμον
και μπήκες καλοτάξιδος σ’ αυτό το σπίτι;
Αλλ’ ούτε των άλλων σου κακών το πλήθος
γνωρίζεις που σε κάμνουνε με τα παιδιά σου
ίσον. Και τώρα ονείδιζε αν ημπορέσης
εμένα και τον Κρέοντα, όσο κι αν θέλης°
χειρότερη κανένας σου θνητός δεν θα ’χει
τύχην από όσους τρέφονται στην γην ετούτη.

ΟΙΔΙΠΟΥΣ 
Αλλά μπορεί τέτοια ν’ ακούη κανένας λόγια
και να υπομένη; Πήγαινε σου λέγω γέρο
στων θεών την κατάρα--!
Πήγαινε πίσω σπίτι σου. Φύγε απ’ εμπρός μου.  

ΤΕΙΡΕΣΙΑΣ
Ποτέ δεν θενα ’ρχόμουνα, αν δεν μ’ εκάλεις.

ΟΙΔΙΠΟΥΣ
Σ’ εκάλεσα όχι ελπίζοντας μωρολογίες,
αλλοιώς δεν θενά πάταγες εις το παλάτι.

ΤΕΙΡΕΣΙΑΣ
Τέτοιος εγώ εγεννήθηκα: μωρός για σένα,
μα συνετός για τους γονείς που σ’ έχουν κάμει.

ΟΙΔΙΠΟΥΣ
Για ποιους γονείς; ποιος μ’ έκαμεν απ’ τους ανθρώπους;

ΤΕΙΡΕΣΙΑΣ
Η μέρα τούτη θα σε φάη, που θενά δείξη
ποιος σ’ έκαμε.

ΟΙΔΙΠΟΥΣ
Αινιγματώδη, σκοτεινά λόγια, μου λέγεις.

ΤΕΙΡΕΣΙΑΣ
Μα έλεγες πως τα αινίγματα ξέρεις και λύνεις.

ΟΙΔΙΠΟΥΣ
Ψέγε με για όσα εβοήθησαν να γείνω μέγας.

ΤΕΙΡΕΣΙΑΣ
Αυτή σου η τύχη σ’ έφθειρε, δυστυχισμένε.

ΟΙΔΙΠΟΥΣ
Λίγο με μέλλει, αφού ’σωσα μ’ αυτήν τας Θήβας.

ΤΕΙΡΕΣΙΑΣ
Φεύγω! Παιδί μου, οδήγει με να πάω στο σπίτι.

ΟΙΔΙΠΟΥΣ
Ας σε οδηγήση. Πήγαινε αφού είσαι εμπόδιο,
να τελεσθή το πρόσταγμα τ’ άγιο του Φοίβου.

ΤΕΙΡΕΣΙΑΣ
Είπα, όσα μ’ ερωτήσατε° και τώρα φεύγω
και δεν φοβούμαι θάνατον εγώ από σένα.
Σου λέγω μόνον ο άνθρωπος όπου ζητούνε,
εκείνος όπου εσκότωσε τον βασιλέα
είναι μπροστά, και μέτοικος αν λέη πως είναι,
γλίγωρα θα τον εύρετε να ’ναι Θηβαίος.
Δεν θα χαρή για τούτη του την καλή τύχην,
θα τυφλωθή, προλέγω σας, και θα πλανάται
ξένος μέσα στην ξενιτειά με το ραβδί του
να βρή τον δρόμον ψάχνοντας° ο ίδιος
πατέρας και αδελφός ομού και της μητρός του
μαζί παιδί και σύζυγος !... Εσείς θα ιδήτε
πώς είναι, και πώς έσπειρεν ίδια γυναίκα
με τον πατέρα θα βρεθή. Καλά στοχάσου
μπαίνοντας στο παλάτι σου αυτά που λέγω°
κι αν εύρης ότι ψέματα σου λέγω, τότε
να μην πιστεύης στη δική μου την μαντείαν.

ΧΟΡΟΣ

Στροφή α΄

Ποιος είν’ αυτός, που ο Δελφικός μαντικός είπε βράχος
πως έκαμε με φονικά τα χέρια κακά τόσα;
Είναι καιρός,
πιο γλίγωρα από τ’ ανεμόποδ’ άτια
το πόδι του γοργό να πάρη
να πάη μακριά.
Ο Απόλλων με τις αστραπές
και τη φωτιά και το δοξάρι
κινιέται κατ’ επάνω του,
και φοβερές τον ακολουθούν
οι αλάθευτες Εριννύες.

Αντιστροφή α΄

Γιατί έλαμψε απ’ του Παρνασού την κορυφή τη χιονισμένη
χρησμός, όπου προστάζει μας να βρούμε το φονιά,
γιατί συχνάζει στ’ άγρια
τα δασωμένα μέρη,
στ’ άντρα, στους βράχους και 
σαν ταύρος με το πόδι του,
το δύστυχο ο δυστυχισμένος,
το μάντευμα το Δέλφιον,
που από τον ομφαλόν της γης εστάλη,
μακριά να διώξη θέλει.
Όμως το θεϊκό μάντευμα
πετάει πάντα ζωντανό
τριγύρω απ’ τον δυστυχισμένον.

Στροφή β΄

Δεινή λοιπόν η ταραχή που φέρνει ο μάντις,
ούτ’ είν’ απίστευτα όσα λέει και πιθανά δεν είναι.
Έτσι δεν ξέρω τι να ειπώ,
με των ελπίδων τα φτερά πετάω
ούτε στο μέλλον βλέποντας ούτε και στο παρόν.
Η έχθρα πώς εστάθηκεν
ανάμεσα στη γενεά του Λαβδάκου
και στου Πολύβου το παιδί,
ούτ’ άλλοτε άκουσα ποτέ
ούτε και τώρα ξέρω,
κι έτσι εκδικούμενος εγώ
τον σκοτωμόν του Λαΐου, 
ένοχον τον Οιδίποδα στον λαόν να παραστήσω.

Αντιστροφή β΄

Όμως ο Ζευς και ο Δελφικός θεός καλά γνωρίζουν
τ’ ανθρώπινα. Αλλ’ απίστευτο
κανένας από τους ανθρώπους μάντις
στην κρίσι να υπερέχη εμένα.
Στη σοφία στέκ’ η υπεροχή
απ’ άνθρωπον ανθρώπου.
Όμως ποτέ δεν θα ’ψεγα τον βασιλέα, αν δεν έβλεπα
απόδειξι στων κατηγόρων του τα λόγια.
Γιατί άλλοτε, που φανερά η Φτερωμένη Κόρη
γοργόπεσεν απάνω του, σοφός εδείχθη
και αληθινά σωτήριος εις την πόλιν--
γι’ αυτό ποτέ στη σκέψι μου κακός δεν θα ’ναι ο Οιδίπους.

ΚΡΕΩΝ
Άνδρες Θηβαίοι, ως έμαθα πως ο Οιδίπους
κατηγορίες βαρύτατες λένε μου ρίχνει,
ήλθα επειδή δεν βάσταξα. Γιατί αν πιστεύη
της δυστυχίας που του ’τυχε πως είμ’ αιτία
ή πως κακό εγώ του ’καμα με λόγια ή μ’ έργα,
δεν θέλω πιότερο να ζω μ’ αυτόν τον ψόγον,
γιατί μικρή δεν έχω εγώ απ’ αυτόν ζημία°
ζημία, νομίζω, υπέρτατη πως είνε
οι φίλοι κακόν να μ’ ονομάσουνε.

ΧΟΡΟΣ
Τούτα σου κατηγόρησαν μες το θυμό τους,
κι όχι γιατί τα νόμισαν σωστά πως είναι. 

ΚΡΕΩΝ
Είπαν πως τάχα έβαλα το μάντι εγώ
να ειπή όσα είπε.

ΧΟΡΟΣ
Έλεγαν τέτοια° μα γιατί, δεν ξέρω, Κρέων.

ΚΡΕΩΝ
Με τα σωστά του τα ’λεγεν αυτά τα λόγια;

ΧΟΡΟΣ
Δεν ξέρω. Των αρχόντων δεν θωρώ τα έργα.
Ιδού όμως βγαίνει ο βασιλεύς απ’ το παλάτι.

ΟΙΔΙΠΟΥΣ
Ω συ! Πώς είν’ και τόλμησες μπροστά μου να ’λθης
και να πατήσης του σπιτιού μου το κατώφλι,
συ φανερά το βασιλιά που έχεις σκοτώσει,
και που ληστής του θρόνου μου να γείνης θέλεις.
Πε μου για χάρι των θεών, για ποιόν μ’ επήρες,
ανόητον τάχα ή δειλόν, κι αυτά μου κάμνεις
ή μήπως τάχα νόμισες εγώ την πανουργίαν
δεν θενά καταλάβαινα και θα εδεχόμουν;
Τάχα μωρότατος δεν είσαι να πιστεύης,
πως δίχως φίλους και λαόν θενά μπορέσης
από τα χέρια μου τη βασιλεία ν’ αρπάξης
όπου με χρήματα και φίλους αποκτούνε;

ΚΡΕΩΝ
Ξέρεις τι θα ’τανε καλό να κάμης; άκου
ίσα προς όσα μου είπες τώρα λόγια, Οιδίπου,
κ’ έπειτα μόνος σου μπορείς και κρίνεις.

ΟΙΔΙΠΟΥΣ
Εύγλωττος είσαι. Δύσκολα όμως σ’ ακούω
γιατί πως είσαι άπιστος, βρέθηκες, φίλος.

ΚΡΕΩΝ
Θα σου εξηγήσω τούτο. Δέξου να μ’ ακούσης.

ΟΙΔΙΠΟΥΣ
Μη μου αρνηθής το ότι κακός εστάθης, Κρέων.


ΚΡΕΩΝ
Αν την αστόχαστη την τόλμη σου νομίζεις
πως κάτι αξίζει, βέβαια, δίκιο δεν έχεις.

ΟΙΔΙΠΟΥΣ
Επίβουλος σε συγγενή σου εδείχθης, κ’ έτσι
νομίζεις ατιμώρητος πως θενά μείνης;

ΚΡΕΩΝ
Ομολογώ πως δίκαια μίλησες τώρα,
αλλ’ όμως τι ’ναι το κακό που σου ’χω κάμει;

ΟΙΔΙΠΟΥΣ
Μου ’λεγες ή δεν μου ’λεγες πως ειν’ ανάγκη,
να στείλω εδώ να φέρουνε τον Τειρεσία;

ΚΡΕΩΝ
Αυτήν μου δεν την άλλαξες τη γνώμη ακόμη.

ΟΙΔΙΠΟΥΣ
Πόσος καιρός επέρασε αφ’ ότου ο Λάιος...

ΚΡΕΩΝ
Έκαμε τι; Δεν ξέρω τι ’ναι όπου ρωτάς με.

ΟΙΔΙΠΟΥΣ
Εχάθη από θανάσιμην κρυφήν αιτία;

ΚΡΕΩΝ
Αμέτρητος καιρός έχει, θαρρώ, περάσει.

ΟΙΔΙΠΟΥΣ
Και τότε μάντιν λέγανε τον Τειρεσία;

ΚΡΕΩΝ
Σοφόν και τότε. Κι όμοια τον ετιμούσαν.

ΟΙΔΙΠΟΥΣ
Και τάχα μ’ εθυμήθηκεν ο μάντις τότε;

ΚΡΕΩΝ
Όχι δεν σ’ εθυμήθηκε ποτέ, πιστεύω.

ΟΙΔΙΠΟΥΣ
Αλλ’ ούτε τον ρωτήσατε για τους φονιάδες;

ΚΡΕΩΝ
Πώς όχι! τον ρωτήσαμε, μα δεν μας είπε.

ΟΙΔΙΠΟΥΣ
Γιατί σας το ’κρυψε ο σοφός ο μάντις τούτο;

ΚΡΕΩΝ
Δεν ξέρω. Να σιγώ λοιπόν, άναξ, ταιριάζει.

ΟΙΔΙΠΟΥΣ
Κάτι θα ξέρης, μολαταύτα, έστω και λίγο.

ΚΡΕΩΝ
Πε μου, κι αν ξέρω κάτι τι δεν θα το κρύψω.

ΟΙΔΙΠΟΥΣ
Λέγω, αν δεν συμφώναγε με σένα ο μάντις,
του Λαΐου φονιάς δεν θα ’λεγε πως είναι ο Οιδίπους.

ΚΡΕΩΝ
Δεν ξέρω ο μάντις τι σου λέγει. Ωστόσο θέλω
να μάθω, ως θες και συ από με να μάθης.

ΟΙΔΙΠΟΥΣ
Εξέταζε. Φονιά ποτέ δεν θενά μ’ εύρης.

ΚΡΕΩΝ
Πώς; μη δεν έχης σύζυγον την αδελφή μου; 

ΟΙΔΙΠΟΥΣ
Απ’ όσα λέγεις τίποτε δεν απαρνούμαι.

ΚΡΕΩΝ
Μαζί της δεν μερίζεσαι την εξουσίαν;

ΟΙΔΙΠΟΥΣ
Σ’ ό, τι ποτέ μού ζήτησε όχι δεν είπα.

ΚΡΕΩΝ
Τάχα δεν με τιμούν ίσα με σας τους δύο;

ΟΙΔΙΠΟΥΣ
Αλλ’ όμως εδώ δείχνεσαι κάκιστος φίλος.

ΚΡΕΩΝ
Όχι. Αν αμερόληπτα θέλεις να κρίνης
καλά στοχάσου: προτιμότερο δεν θά ’τον
να εξουσιάζης άφοβος και να κοιμάσαι
τιμώμενος και συ με τους άρχοντας ίσα;
Εγώ ποτέ δεν θα ’θελα βασιλεύς να ’μαι,
βασιλικά όμως θα ’θελα να πράττω. Το ίδιο
καθένας άλλος. Άφοβος έτσι λαμβάνω
ό, τι θελήσω. Που αν βασίλευα μονάχος
ίσως και να ’κανα πολλά--αθέλητά μου.
Θέλεις λοιπόν ανήσυχη την βασιλείαν
να προτιμώ απ’ την άνοιαστη την εξουσίαν;
Δεν είμαι τόσον άμυαλος ώστε να θέλω,
απ’ όσα ωφέλιμα κατέχω, κι άλλα.
Τώρα όλ’ η Θήβα, φίλοι μου. Όσοι σε θέλουν
σ’ εμένα πάντα τρέχουνε, ξέρεις, Οιδίπου. 
Έτσι μονάχα ελπίζουνε να το επιτύχουν.
Πώς λοιπόν τουτ’ αφίνοντας να ποθώ άλλα;
Ποτέ νους καλοστόχαστος κακός δεν είναι°
αλλ’ ούτε βασιλέας ποτέ θέλω να γείνω,
ούτε θα καλοτύχιζα, κι αν προσπαθούσα
μ’ άλλους μαζί να πάρω σου τη βασιλεία.
Εις το μαντείον πήγαινε καλά να μάθης,
αν τον χρησμόν σού άλλαξα και δεν τον είπα 
όπως τον πήρα. Αν τύχη δε και με τον μάντιν
φανή πως εσυμφώνησα για κάποιο πράγμα
να με σκοτώσης, βασιλιά, παρακαλώ σε,
με τη δική μου θέλησι και τη δική σου. 
Αλλ’ όμως άδικο πολύ κατηγορίαν 
τέτοιαν να μου κατηγορής χωρίς μαρτυρία, 
ούτε είναι διόλου δίκαιον να το πιστεύης:
καλοί, οι κακοί και οι πονηροί πως είναι.
Και το να χάσης άδικα ένα φίλον που ’χεις
την ακριβή ζωούλα σου είναι ως να χάσης.
Με τον καιρόν θα τα σκεφθής αυτά που λέγω,
γιατί με τον πολύν καιρόν φαίνεται ο δίκιος, 
ενώ ο κακός σε μόνη μια δείχνεται μέρα.

ΧΟΡΟΣ
Σωστά είπε, Οιδίπου, για όποιονε φοβάται μήπως
πέση. Γιατί όσοι βιάζονται πολύ--σκοντάφτουν.

ΟΙΔΙΠΟΥΣ
Γλίγωρα σαν ο επίβουλος κάμνει ό, τι κάμνει,
γλίγωρα κ’ εγώ απόφασι να παίρνω πρέπει!
Με χέρια σταυρωμένα, λέγω, αν απομείνω
εύκολα την κακήν βουλή του θα εκτελέση.

ΚΡΕΩΝ
Και τι ζητάς; από τας Θήβας να με βγάλης; 

ΟΙΔΙΠΟΥΣ
Καθόλου. Θέλω θάνατον να σου χαρίσω.

ΚΡΕΩΝ
Πρόθυμα, μόνον ένοχος δείξε πως είμαι.

ΟΙΔΙΠΟΥΣ
Πίστιν στα μάταια λόγια σου γιατί να δώσω;

ΚΡΕΩΝ
Σε βλέπω κ’ είσαι αστόχαστος.

ΟΙΔΙΠΟΥΣ
		Για το συμφέρον 
μου φαίνεται πως σκέπτομαι καλά.

ΚΡΕΩΝ
Μα πρέπει να μην αμελής και το δικό μου.

ΟΙΔΙΠΟΥΣ
Ναι. Μα το φυσικό σου κακό θα ’ναι!

ΚΡΕΩΝ
Τίποτε δεν στοχάζεσαι καλά.

ΟΙΔΙΠΟΥΣ
Αλλ’ όμως
χρειάζεται στους άρχοντας να υπακούσης.

ΚΡΕΩΝ
Όχι όμως στον κακόν τον άρχοντα.

ΟΙΔΙΠΟΥΣ
Ω πόλις, πόλις.

ΚΡΕΩΝ
Κ’ εγώ την πόλιν αγαπώ. Όχι εσύ μόνος.

ΧΟΡΟΣ
Άνακτες, δέομαι, παύσατε. Γιατί στην ώραν
που πρέπει βλέπω να έρχεται η Ιοκάστη
απ’ το παλάτι, και μπορεί μαζί μ’ εκείνην,
να διώξτε τη διχόνοια που σας διχάζει.

ΙΟΚΑΣΤΗ 
Γιατί τέτοια ασυλλόγιστη λογομαχία
εστήσατε ταλαίπωροι, ενώ τας Θήβας
δέρνει η μεγάλη συμφορά; Ντροπή καμμία
δεν έχετε και αστόχαστα κινείτε μίση.
Δεν πας εις το παλάτι σου και συ στο σπίτι,
Κρέων, μη λάχη τα μικρά γείνουν μεγάλα;

ΚΡΕΩΝ
Ο σύζυγός σου τρομερήν, άνασσα, θέλει
να μου επιβάλη τιμωρίαν και μου προτείνει
τον θάνατον αν προτιμώ ή την εξορία.

ΟΙΔΙΠΟΥΣ
Ομολογώ° τον έπιασα με πανουργία
την ζωήν μου την βασιλικήν να επιβουλεύη.

ΚΡΕΩΝ
Καλό να μην ιδώ. Ο θυμός των Αθανάτων
να με συντρίψη, αν πόθησα ποτέ κακό σου.

ΙΟΚΑΣΤΗ
Για χάρι πίστευε των θεών, Οιδίπου,
όσα σου λέγει. Τον ιερόν σεβάσου όρκον,
έπειτα εμέ και όλους εδώ που είναι παρόντες.

ΧΟΡΟΣ
Πείθου και μην οργίζεσαι, Οιδίπου, σ’ ικετεύω.

ΟΙΔΙΠΟΥΣ
Να υποχωρήσω μου ζητάς;

ΧΟΡΟΣ
Σεβάσου
αυτόν που ουδέ πρωτύτερα κακός δεν ήτον
ούτε και τώρα είναι κακός.

ΟΙΔΙΠΟΥΣ
Τάχα γνωρίζεις τι ζητάς;

ΧΟΡΟΣ
		Καλά γνωρίζω.

ΟΙΔΙΠΟΥΣ
Λέγε λοιπόν, τι σκέπτεσαι;

ΧΟΡΟΣ
Ποτέ να μη κατηγορής τον αθώο[4] φίλον
ως άτιμον, χωρίς μιά φανερήν αιτίαν.

ΟΙΔΙΠΟΥΣ
Μάθε λοιπόν, όταν ζητής αυτά που λέγεις,
ζητείς στον δικόν μου όλεθρο να συντελέσης.

ΧΟΡΟΣ
Όχι, μα τον υπέρτατον
μες στους θεούς τον Ήλιον,
έρημος από τους θεούς κι απ’ τους ανθρώπους,
αν τέτοια έχω στο νου μου, ν’ απομείνω.
Η ολεθρία που ’πεσε στη χώρα η συμφορά
σπαράζει εμένα του άμοιρου
την άθλια ψυχή,
μην τύχη και προσθέσωμε
κι άλλο κακό καινούργιο.

ΟΙΔΙΠΟΥΣ
Πρέπει λοιπόν να φύγη αυτός μακριά απ’ τας Θήβας,
ή πρέπει εγώ ν’ αφανισθώ μακριά να φύγω.
Γιατί η καρδιά μου σφίγγεται απ’ αυτά τα λόγια
που λέγει αυτός° δεν σφίγγεται από τα δικά σου.
Μισητός πάντα αυτός κ’ εχθρός θα μου είναι
όπου κι αν πάη όπου αν σταθή.

ΚΡΕΩΝ
Υποχωρείς αν και γεμάτος από μίσος,
όμως θενά μισής τον εαυτό σου, Οιδίπου,
αν η οργή καμμιά φορά σε φέρη. Τέτοιες
φύσεις πικρότατες στον εαυτό τους είναι.

ΟΙΔΙΠΟΥΣ
Λοιπόν γλίγωρα φύγε, λέγω, κι άφησέ με.

ΚΡΕΩΝ
Θα φύγω. Ο Κρέων για τούτους ο ίδιος,
όσον εσύ και αν με παραγνωρίζεις, θα ’μαι.

ΧΟΡΟΣ
Άνασσα, τον Οιδίποδα γιατί βραδύνεις
να πάρης στο παλάτι μέσα--να πραΰνης;

ΙΟΚΑΣΤΗ
Θα τόνε πάρω βέβαια, αφού όμως μάθω,
ποια η αιτία που μάλωσεν ο Κρέων μαζί του.

ΧΟΡΟΣ
Μιά υποψία αμφίβολη στη μέση ερρίχθη.
Και πάντα βλάφτει η ψεύτικη κατηγόρια.

ΙΟΚΑΣΤΗ
Και οι δυό σε τούτο εφταίξανε;

ΧΟΡΟΣ
	Ναι.

ΙΟΚΑΣΤΗ
Ο λόγος;

ΧΟΡΟΣ
Αρκούν, αρκούν όσα είπαμε...
τώρα που δέρν’ η συμφορά τη χώρα
καλό είναι εδώ που ετέλειωσε να μείνη ο λόγος.

ΟΙΔΙΠΟΥΣ
Βλέπεις πού φθάνεις; Δίκαιον ενώ σε ξέρω, 
για μένανε δε νοιάζεσαι και μου σπαράζεις
την καρδιά.

ΧΟΡΟΣ
Άναξ, πολλές φορές σου το είπα,
ότι τρελλός θε νά ’μουνα αν εσένα
δεν αγαπούσα, που τρικυμισμένην
εύρες και τη επράυνες την πόλιν.
Και τώρα γίνου, αν δύνασαι,
ένας καλοπροαίρετος άρχων στας Θήβας.
  
ΙΟΚΑΣΤΗ
Για τους θεούς! πε μου κ’ εμένα, Οιδίπου,
ποια είν’ η αιτία που ωργίσθηκες πολύ μαζί του;

ΟΙΔΙΠΟΥΣ
Θα μάθης, γιατί σένανε σέβομαι απ’ όλους
πιότερο, τι εσοφίσθηκε κακόν ο Κρέων.

ΙΟΚΑΣΤΗ
Λέγε. Να ιδώ μη βάσιμη εστάθη η οργή σου.

ΟΙΔΙΠΟΥΣ
Κηρύττει πως εσκότωσα εγώ τον Λάιον.

ΙΟΚΑΣΤΗ
Το ξέρει ατός του ή τ’ άκουσεν απ’ άλλου στόμα; 

ΟΙΔΙΠΟΥΣ
Μου ’στειλε τον παμπόνηρον, πανούργον μάντι,
για να κρατή το στόμα του από τέτοια λόγια
ο ίδιος ο Κρέων καθαρό.

ΙΟΚΑΣΤΗ
Εσύ όμως όλ’ αφίνοντας ετούτα, εμένα
άκουσε τι θενά σου πω° ποτέ κανένας
θνητός δεν ημπορεί μαντεία να κάμη°
των λόγων τούτων φανερόν άκου μαρτύριον:
ήλθε χρησμός απ’ τους Δελφούς κάποτε στον Λάιον, 
όχι από τον Απόλλωνα αλλ’ από κάποιον 
θεράποντά του, λέγοντας πως πεπρωμένον
να σκοτωθή από το παιδί που θα εγεννάτο
από τους δυό μας. Αλλ’ αυτόν, πιστεύουν όλοι,
τον σκότωσαν ξένοι λησταί σε σταυροδρόμι
ερημικό. Δεν πέρασαν τρεις μόνο ημέρες, 
όπου εγεννήθη το παιδί: προστάζει ο Λάιος 
τους αστραγάλους του τους δυό αφού τρυπήσουν
μακριά να το πετάξουνε σ’ ερημικό βουνό.
Αλλ’ ούτε ’δώ τον φύλαξ’ ο Φοίβος το λόγο--
πως τον πατέρα το παιδί ήθελε σκοτώσει,
ουδ’ έπαθεν ο Λάιος ό, τι εφοβήθη.
Αλλ’ όμως τέτοια οι μάντηδες επροφητεύαν.
Λοιπόν καθόλου μη νοιαστής για όσα ακούμε--
γιατί όσα χρήσιμα στον άνθρωπον νομίζει
ο θεός, μονάχος εύκολα τα φανερώνει.

ΟΙΔΙΠΟΥΣ
Τι τρικυμίαν ένιωσα μεσ’ στην ψυχή μου,
καθώς τα λόγια σου άκουγα τα τελευταία. 

ΙΟΚΑΣΤΗ
Ποιά σε κατέχει, βασιλεύ, ματαία φροντίδα;

ΟΙΔΙΠΟΥΣ
Ενόμισα πως άκουσα σε σταυροδρόμι
ο βασιλεύς ο Λάιος άσπλαχνα εσφάγη.

ΙΟΚΑΣΤΗ
Και τώρα, καθώς άλλοτε, λέγανε τέτοια.

ΟΙΔΙΠΟΥΣ
Και σε ποιόν τόπον έγεινε αυτό το κρίμα;

ΙΟΚΑΣΤΗ
Φωκίς ο τόπος λέγεται° σμίγουν οι δρόμοι,
που φέρνουν από τους Δελφούς εις την Δαυλία.

ΟΙΔΙΠΟΥΣ
Πόσος επέρασε καιρός που έγειναν τούτα;

ΙΟΚΑΣΤΗ
Λίγον καιρόν προτού να ’λθής εδώ στας Θήβας, 
τέτοιοι λόγοι σπαρθήκανε μέσα στην πόλιν.

ΟΙΔΙΠΟΥΣ
Ω Ζευ, τι εσυλλογίσθηκες σ’ εμέ να κάμης;

ΙΟΚΑΣΤΗ
Τι σου ταράζει την ψυχήν, άναξ, ωστόσο;

ΟΙΔΙΠΟΥΣ
Μη μ’ ερωτάς. Ο Λάιος πε μου πώς ήτον;
Μεσ’ στην ακμήν της νιότης του ήτονε τάχα;

ΙΟΚΑΣΤΗ
Ψιλός, και μόλις άρχιζε ν’ ασπρίζει η κόμη,
με τη μορφή του θα ’μοιαζε πολύ η μορφή σου.

ΟΙΔΙΠΟΥΣ
Αλλοίμονο! Μου φαίνεται δεινές κατάρες
στον εαυτό μου έρριξα χωρίς να ξέρω.

ΙΟΚΑΣΤΗ
Μιλείς; Και μου είναι φοβερή η όψις σου, άναξ.

ΟΙΔΙΠΟΥΣ
Σφόδρα φοβούμαι μην ο μάντις βλέπει°
θα ιδούμε. Μίαν ερώτησι άλλη ας σου κάμω.

ΙΟΚΑΣΤΗ
Τρέμω. Αλλ’ αν ξέρω θα σου πω ό, τι μ’ ερωτήσης.

ΟΙΔΙΠΟΥΣ
Μόνος ο άναξ έφευγε τότε απ’ τας Θήβας,
ή με πολλή ως εταίριαζεν ακολουθία;

ΙΟΚΑΣΤΗ
Πέντε τον εσυντρόφευαν και μεσ’ στους πέντε
ένας ο κήρυξ. Άμαξα μονάχη μία.

ΟΙΔΙΠΟΥΣ
Αλλοίμονο και τρισαλλοί! Φανερά είν’ όλα!
Και ποιος ήταν βασίλισσα που αυτά σου τα ’πε;

ΙΟΚΑΣΤΗ
Δούλος που μόνος σώθηκεν από τους πέντε.

ΟΙΔΙΠΟΥΣ
Είναι και τώρα; βρίσκεται μεσ’ στο παλάτι;

ΙΟΚΑΣΤΗ
Όχι. Γιατί ως έφθασεν στην πόλι ο δούλος, 
κ’ είδε πως εβασίλευες στου Λάιου το θρόνο,
με πολυπαρακάλεσε να τονέ στείλω
ποίμνια να βόσκη στους αγρούς μακριά απ’ την πόλι.
Κ’ εγώ τον έστειλα γιατί ήταν άξιος
και πιο μεγάλη ο σκλάβος μου να λάβη χάρι.

ΟΙΔΙΠΟΥΣ
Πώς θά ’τονε να τον ιδώ τον δούλο τούτον; 

ΙΟΚΑΣΤΗ
Εδώ είναι. Μα γιατί ποθείς αυτό το πράγμα;

ΟΙΔΙΠΟΥΣ
Φοβούμαι: περισσότερα μίλησ’ από όσο
έπρεπε. Ιδού το αίτιον της επιθυμίας.

ΙΟΚΑΣΤΗ
Γλίγωρα θα ’λθη. Αλλ’ άξιζα κ’ εγώ να μάθω,
τι σου βαρύνει την καρδιά σου, βασιλιά μου.

ΟΙΔΙΠΟΥΣ
Και βέβαια ν’ αρνηθώ σ’ εσένα τούτο
αδύνατον, που οι φόβοι μου πολύ μεγάλοι,
γιατί ποιος αξιώτερος ή εσύ να μάθης
αυτά τώρα απ’ το στόμα μου που τέτοια τύχη
μ’ ευρήκε; Σ’ εμέ ο Πόλυβος πατέρας ήτον,
ο Κορίνθιος, κ’ ήτονε η Δωρίς Μερόπη
μητέρα. Και στην Κόρινθον ο πρώτος ήμουν,
πριν τύχη τέτοια μου σταθή, για ν’ απορήσης
αξία, μα για να νοιάζομαι όχι και τόσο.
Παραπιωμένος κάποιος στο μεθύσι απάνω
νόθο με κράζει. Την φρικτήν εκείνη μέρα
μόλις τη λύπη εκράτησα. Την άλλη πήγα
κ’ ερώτησα καταλεπτώς τους δυό γονείς μου.
Κι εκείνοι επροσβαλθήκανε στην κατηγόρια,
κ’ έτσι βαρυθυμώσανε μ’ εκειόν που τα ’πε 
κ’ εγώ χαιρόμουνα γι’ αυτό. Αλλά μ’ εκέντα
πάντοτε ο ψόγος° χάλαγεν έτσι η καρδιά μου.
Κρυφά λοιπόν απ’ τους γονείς παίρνω το δρόμο
για τους Δελφούς. Και φθάνοντας εκεί ο Απόλλων
με διώχνει, ανάξιος λέγοντας τάχα πως είμαι
απάντησι σε όσα ρωτώ, καμμιά να λάβω.
Άλλα όμως φοβερώτερα μάντεψε ο Φοίβος. 
Πως τάχα με τη μάνα μου το αίμα θα σμίξω
και γενεάν αισχρότατη στο φως θα φέρω,
και του πατρός μου πως φονιάς μέλλω να γείνω.
Κ’ εγώ όλα εκείνα ακούοντας, την Κορινθίαν
γην φεύγω γλιγωρότερα όσο μπορούσα,
τ’ άστρα πέρνοντας οδηγούς στο μισεμό μου°
μη θέλοντας όσα κακά οι χρησμοί σ’ εμένα
επρόβλεπαν να τελεσθούν, έφευγα πάντα.
Και προχωρώντας έφθασα στον τόπο εκείνον
που λες ότι εσκοτώθηκεν ο άναξ της Θήβας.
Και θα σου πω βασίλισσα την πάσα αλήθεια.
Όταν εκεί που εσμίγανε οι τρεις οι δρόμοι
ο βασιλεύς εσίμωσε, τότ’ ένας κήρυξ
κ’ ένας που εκαβαλίκευε σ’ένα πουλάρι,
ως λέγεις, μ’ απαντήσανε. Κι από τον δρόμον
με βίαν εγυρεύανε να μ’ αποδιώξουν
κι ο ηγεμών κι ο γέροντας. Χτυπώ εγώ τότε
τον ηνίοχον, όπου ζήταε να μ’ αποδιώξη°
καθώς με βλέπει ο γέροντας να πλησιάζω
το άρμα, παραφυλάγοντας με το μαστίγι,
στην κεφαλήν ανάμεσα κτυπά με. Αλλ’ όμως
δεν ήτον δυνατή η κτυπιά. Κι από το χέρι
τούτο κυλιέται στου άρματος ύπτιος τη μέση.
Και τους σκοτώνω όλους εγώ. Αν τώρα τούτος
ο ξένος με τον Λάιον έχει να κάμη,
ποιος είν’ ελεεινότερος από με; Ποιος
θε νά ’ναι θεομίσητος πλέον από μένα--
που μήτε οι ξένοι ούτε κανείς από τους Θηβαίους
στο σπίτι του να δέχεται ταιριάζει εμένα;
Αλλ’ είναι ανάγκη μακριά από κάθε σπίτι
να διώχνουν με. Και τις φρικτές εγώ κατάρες
είμαι απάνω μου πού ’ριξα,. κανένας άλλος
του βασιλέως δεν εμόλυνε τη γυναίκα!
Κακός εγώ κι ακάθαρτος έχω φυτρώσει,
πρέπει να φύγω, ανάξιος είμαι να βλέπω
τους εδικούς μου, αλλοιώτικα μέλλω να γείνω
σύζυγος της μητέρας μου και να σκοτώσω 
τον Πόλυβο που μ’ έκανε κι ανάθρεψέ με.
Σωστό δεν θα ’τανε να πη κανένας τουτο:
απ’ άγρια πως εγείνανε στον άνδρα τύχην
τα δεινά τούτα; Ας είν’ ποτέ, ποτέ μου!
ω αγνοί θεοί και σεβαστοί τη μέρα εκείνη
να μην ιδώ. Καλύτερα από κάθε μάτι 
ν’ αφανισθώ παρά ποτέ να ιδώ πως είμαι
κηλιδωμένος από μέγα τέτοιον αίσχος.

ΧΟΡΟΣ 
Τα λόγια αυτά,βασιλιά, πολύ τρομάζουν,
μα έλπιζε ως που ν’ ακούσης τι θα πη κι ο σκλάβος.

ΟΙΔΙΠΟΥΣ
Ελπίζω τόσο μοναχά: όσο που να ’λθη
ο βοσκός από τους αγρούς θενά προσμείνω.

ΙΟΚΑΣΤΗ
Καρδιά θε να ’χης να τον ’δης μπροστά σου, θάρρος;

ΟΙΔΙΠΟΥΣ
Θενά σου πω: αν ο βοσκός τα ίδια συμπέση
με σένα λόγια να μου πη που συ μου λέγεις,
εγώ θα εγλύτων’ απ’ αυτήν την κακή τύχη.

ΙΟΚΑΣΤΗ
Ποιο ήταν εσύ που πρόσεξες απ’ όσα είπα; 

ΟΙΔΙΠΟΥΣ
Είπες ο κόσμος πίστεψε πως τον σκοτώσαν
λησταί, και τώρα ο δούλος αν μας φανερώση
πολλούς φονιάδες, τότ’ εγώ ο φονιάς δεν είμαι.
Αν πη όμως πως καλόζωστος κάποιος διαβάτης
τον σκότωσε, είναι φανερό πως εγώ θα ’μαι,
που θα βαρύνη επάνω μου το μέγα κρίμα.

ΙΟΚΑΣΤΗ
Ξέρε όμως, πως τα λόγια του δεν θα γυρίση
κι όσα είπε δεν θα τ’ αρνηθή. Αλλά μονάχη
δεν είμ’ εγώ που τ’ άκουσα: η πόλις όλη.
Και να παραλλάξη ο δούλος μου κάπως τα λόγια
ποτέ του βέβαια, βασιλιά, δεν θα τολμήση
να φανερώση φυσικά πως του Λαΐου
εσύ τον φόνον έκαμες μια κι ο Λοξίας
εμάντευσε πως θα χαθή από το παιδί του.
Αν και ποτέ δεν έκαμε το κρίμα εκείνος, 
αφού πολύ πρωτύτερά του, λες, είναι χαμένος.
Γι’ αυτό δεν θενά φρόντιζα για τις μαντείες,
ούτε σ’ αυτούς πιστεύοντας τους λόγους, ούτε
σ’ αυτούς που εχρησμοδότησεν ο Φοίβος τάχα.

ΟΙΔΙΠΟΥΣ
Ορθά όσα λες, βασίλισσα, αλλ’ όμως στείλε
νά ’λθη ο βοσκός να τον ιδώ. Και μη αμελήσης.

ΙΟΚΑΣΤΗ
Θα στείλω όσο πιο γλίγωρα μπορώ. Μα ωστόσο
εις το παλάτι ας έμπωμε, γιατί κανένα
πράγμα δυσάρεστο σε σέ δεν θενά πράξω.

ΧΟΡΟΣ

Στροφή α΄

Είθε σ’ εμέ να είναι γραφτό
οι λόγοι μου και τα έργα μου
αγνά, σεμνά να είναι--
ότι, για τούτα, υπάρχουνε
νόμοι υψηλοί και υπέρτατοι,
που στον αιθέρα εγέννησε
πατέρας τους ο Όλυμπος.
Απ’ τους θνητούς δεν έγειναν,
δεν τους αποκοιμά η Λήθη--
Μεγάλη όσο και αγέραστη
μέσα τους κατοικεί θεότης.

Αντιστροφή α΄

Η ασέβεια τον τύραννον
γεννά, που απ’ τ’ ανομήματα
είναι γεμάτη--
άδικα ας είν’ και ασύμφορα
στον ίδιον τον εαυτό της.
Και αφού την υψηλότατην
κορφήν ανέβη, πέφτει
στην πιο δεινή τη στενοχώρια--
όπου και το γοργότατο
δεν την βοηθεί το πόδι.
Και στον θεόν εύχομαι,
κάποτε τον άφαντο φονιά 
του Λαΐου να φανερώση.
Τον θεόν παρακαλώ 
κράζω βοηθόν πάντα εγώ πάντα.

Στροφή β΄

Αλλ’ αν κανείς απότολμα,
με χέρια ή λόγια, κάμνει
και ούτε τους θεούς σέβεται
ούτε των θεών την Δίκην,
κακή ας τον συνεπάρη μοίρα
για την ανοσίαν τόλμην του.
Αν δίκαια το κέρδος του δεν το κερδήση
και τ’ ασεβή τα έργα του
εκείνος δεν τ’ αφήση,
αλλά θελήση τα ιερά
να εγγίση με τα βέβηλα τα χέρια του, 
ποιος άνθρωπος θα καυχηθή
σε τέτοιες πως μπορεί στιγμές
απ’ την ψυχή του μέσα 
τα βέλη του θυμού να διώξη;
Γιατί αν αυτά είναι τίμια--
τα έργα εγώ λατρεύοντας των Θεών--
ποια χρεία τον ιερόν χορόν 
να χορεύω;

Αντιστροφή β΄

Ούτε στον ιερόν ναόν
των Δελφών
δεν θα πορεύωμαι,
ούτε και στων Αβών τον ναόν,
στην Ολυμπίαν ούτε,
αν οι χρησμοί δεν γείνουνε
φανεροί στους θνητούς όλους.
Αλλά, άναξ Ζευ, αν όσ’ ακούς
ορθά είναι, συ που βασιλεύεις
επάνω σ’ όλα, δέομαι
μην τ’ αμελήσης όσα σου ζητώ.
Γιατί οι θνητοί περιφρονούν
τους χρησμούς που για τον Λάιον
ειπώθηκαν, κι ο Απόλλων
έπαυσε να λατρεύεται
κ’ έτσι η θρησκεία χάνεται--η θρησκεία! 

ΙΟΚΑΣΤΗ
Στοχάσθηκα, ω άρχοντες της χώρας τούτης
με τα κλαδιά πως ημπορώ της ικεσίας 
και τα θυμιάματα στους ναούς των θεών να πάω°
γιατί σφόδρα ταράζεται του βασιλέως
η καρδιά κι όπως ασύνετος, λησμονημένους
χρησμούς με τον νεώτατον χρησμόν συγκρίνει.
Γιατί του παίρνουν το μυαλό μ’ όσα του λένε.
Αλλ’ επειδή είν’ αδύνατο να κατορθώσω
με συμβουλές τον άνακτα να μεταπείσω
σ’ εσένα που κοντύτερα είσαι, Απόλλων, 
ικέτισσα ’γώ έρχομαι στεφανωμένη
με δάφνης κλώνον και παρακαλώ σε,
εις τον χρησμόν κάποια καλή να δώσης λύσι.
Γιατί φοβούμεθα όλοι μας που ξιπασμένον
τον βλέπομεν, ως τρέμουνε οι ναύτες πάντα,
βλέποντας να ξιπάζεται ο καραβοκύρης. 

ΑΓΓΕΛΟΣ
Τάχα μπορώ από σας να μάθω, ξένοι
πού ’ναι του Οιδίποδος εδώ του βασιλέως
τ’ ανάκτορα, ή πού βρίσκεται αυτός ο άναξ;

ΧΟΡΟΣ
Εδώ είναι το παλάτι του και μέσα μένει°
ιδού κ’ η άνασσα και μάνα των παιδιών του.

ΑΓΓΕΛΟΣ
Ευτυχισμένη σ’ ευτυχείς, άννασσα να ’σαι,
που είσαι τέλεια σύζυγος του βασιλέως,
αφού μητέρα εγίνηκες παιδιών δικών του.

ΙΟΚΑΣΤΗ
Την ευτυχίαν εύχομαι και σ’ εσέ, ξένε,
για την καλή σου την ευχή σ’ αξίζει. Πε μου
ποια χρεία σ’ έφερεν εδώ; Τι ν’ αναγγείλης;

ΑΓΓΕΛΟΣ
Πολλά αγαθά στον άνδρα και τ’ αρχοντικό σου.

ΙΟΚΑΣΤΗ
Ποια τούτα; Πες ποιος σ’ έστειλεν!

ΑΓΓΕΛΟΣ
Από την Κόρινθον φερμένος είμαι
για ν’ αναγγείλω πράγματα καλά (πώς όχι;)
όμως και κάπως θλιβερά--ποιος ξέρει;

ΙΟΚΑΣΤΗ
Πώς θλιβερά κ’ ευφρόσυνα, όσα μας φέρνεις;

ΑΓΓΕΛΟΣ
Έλεγαν, πως οι ντόπιοι εκεί στην Ισθμίαν κάτω
θενά τον κάμουν βασιλιά του τόπου εκείνου.

ΙΟΚΑΣΤΗ
Και πώς λοιπόν, ο Πόλυβος δεν βασιλεύει;

ΑΓΓΕΛΟΣ
Όχι. Τον κρύβει ο θάνατος μέσα στους τάφους.

ΙΟΚΑΣΤΗ
Πώς είπες γέρο; Απέθανε ο Πόλυβος;

ΑΓΓΕΛΟΣ
Αν την αλήθεια δεν σου λέγω, ας με σκοτώσουν.

ΙΟΚΑΣΤΗ
Εσύ παιδούλα πήγαινε στον βασιλέα
να του αναγγείλης όλ’ αυτά. Των θεών μαντείες
τι εγείνατε; Τον άνθρωπον όπου ο Οιδίπους
να μη σκοτώση εξόριστος από τας Θήβας
ζούσε μακρυά του, πέθανεν απ’ το γραφτό του
κι όχι απ’ το χέρι του παιδιού, καθώς μαντεύαν.

ΟΙΔΙΠΟΥΣ
Ω αγαπημένη κεφαλή της γυναικός μου,
Ιοκάστη, τι με κάλεσες έξω για να ’βγω;

ΙΟΚΑΣΤΗ
Τον άνδρα τούτον άκουσε και καλά σκέψου,
πως ανεμοσκορπίσθηκαν όλ’ οι χρησμοί.

ΟΙΔΙΠΟΥΣ
Κι αυτός ποιος είναι και τι λέγει τάχα;

ΙΟΚΑΣΤΗ
Κορίνθιος, και τον θάνατον του Πόλυβου ήλθε,
του βασιλέως και του πατρός σου, ν’ αναγγείλη.

ΟΙΔΙΠΟΥΣ
Αλήθεια, ξένε; Λέγε, τι μαντάτα φέρνεις;

ΑΓΓΕΛΟΣ
Αν τούτο ν’ αναγγείλω, άναξ, πρώτα θέλης,
γνώριζε πως ο Πόλυβος έχει αποθάνει.

ΟΙΔΙΠΟΥΣ
Πώς; μη τον δολοφόνησαν; Ή απ’ αρρώστεια;

ΑΓΓΕΛΟΣ
Σε μια κλωστούλα κρέμεται η ζωή του γέρου.

ΟΙΔΙΠΟΥΣ
Η αρρώστεια θα τον έφαγε τον κακομοίρη.

ΑΓΓΕΛΟΣ
Είχε πολλά στη ράχη του χρονάκια ο γέρος.

ΟΙΔΙΠΟΥΣ
Αλλοίμονο, αλλοίμονο! Τι  να πω πρέπει
για τους οιωνούς τους μαντικούς ή την εστία
ή τα πουλιά που κλαγγαστά ψηλά πετάνε,
που επρόλεγαν ο θάνατος πως από μένα
θα προέλθη του πατέρα μου του βασιλέως.
Εκείνος τώρα κρύβεται στη γη αποκάτω,
κ’ εγώ εδώ πέρα βρίσκομαι, χωρίς το ξίφος
να πιάσω. Εκτός αν πέθανε απ’ το δικό μου
τον πόθο. Γιατί αν πέθανεν, εγώ η αιτία
θενά ήμουν του θανάτου του. Λοιπόν επήρε
τους χρησμούς, που δεν αξίζουνε ούτε μιά τρίχα,
ο Πόλυβος πεθαίνοντας μαζί στον Άδην.

ΙΟΚΑΣΤΗ
Μήπως δεν σου τα πρόλεγα όλα εγώ τούτα;

ΟΙΔΙΠΟΥΣ
Έλεγες, αλλά μ’ έτρωγε, γυναίκα, ο φόβος.

ΙΟΚΑΣΤΗ
Τι να φοβάται ο άνθρωπος, που η τύχη δένει,
και που δεν ξέρει ως αύριο τι τον προσμένει;
Νομίζω πως καλύτερα με δίχως έννοιες
να ζη κανείς, ως ημπορεί. Και συ τους γάμους 
με τη μητέρα αδύνατους νόμιζε ως είναι.
Γιατί πολλοί ωνειρεύθηκαν απ’ τους ανθρώπους,
πως τάχα με τη μάνα τους εκοιμηθήκαν,
αλλ’ όποιος όλα τίποτε τούτα νομίζει
περνά την ζωήν αξένιαστος, ησυχασμένος.

ΟΙΔΙΠΟΥΣ
Σωστά όλα τούτα θα ’τανε όσα μου λέγεις
αν πεθαμένη η μάνα μου ήτον° αλλ’όσο
ζη θα κατέχει με τρανός πάντοτε ο φόβος. 

ΙΟΚΑΣΤΗ
Κι όμως μεγάλο του πατρός σου φως ο τάφος.

ΟΙΔΙΠΟΥΣ
Πάντα όμως φοβίζει με ζώντας η μάνα.

ΑΓΓΕΛΟΣ
Και ποια γυναίκα την ψυχήν σου την τρομάζει;

ΟΙΔΙΠΟΥΣ
Η Μερόπη με τον Πόλυβον που εζούσε, γέρο.

ΑΓΓΕΛΟΣ
Και γιατί εκείνη σου γεννά ένα φόβο τέτοιο;

ΟΙΔΙΠΟΥΣ
Χρησμός φοβίζει με δεινός, θεοσταλμένος.

ΑΓΓΕΛΟΣ
Είναι κρυφός; Ή που μπορώ κι εγώ να μάθω;

ΟΙΔΙΠΟΥΣ
Όχι κρυφός. Εμάντευσεν ο Φοίβος τάχα
με την μητέρα πως γραφτό να σμίξω το αίμα, 
κι επίσης του πατέρα μου το αίμα να χύσω°
από την Κόρινθο μακριά κι ευτυχισμένος
ζούσα. Μα είναι γλυκύτατο την όψι πάντα
να βλέπη την τρισποθητή των δυό γονιών του.

ΑΓΓΕΛΟΣ
Φοβούμενος μη σου συμβούν ετούτα ζούσες
από την Κόρινθο μακριά, άναξ Οιδίπου;

ΟΙΔΙΠΟΥΣ
Φοβούμενος μη τον πατέρα μου ποτέ σκοτώσω.

ΑΓΓΕΛΟΣ
Γιατί λοιπόν την λύτρωσιν από τους φόβους
τούτους εδώ δεν σου ’φεραν τ’ αγγέλματά μου;

ΟΙΔΙΠΟΥΣ
Βέβαια χωρίς ανταμοιβήν δεν θ’ απομείνης.

ΑΓΓΕΛΟΣ
Γι’ αυτό κι εγώ να σου τα  ’πω γλίγωρος ήλθα
να ιδώ κι εγώ κάτι καλόν όταν γυρίσης.[5] 

ΟΙΔΙΠΟΥΣ
Ποτέ μ’ αυτούς που μ’ έκαναν δεν θενά ζήσω.

ΑΓΓΕΛΟΣ
Παιδί μου, τούτο, φανερά, σωστό δεν είναι.

ΟΙΔΙΠΟΥΣ
Αλλ’ όμως γιατί, γέρο μου, νομίζεις τούτο;

ΑΓΓΕΛΟΣ
Για τους γονείς δεν θα ’ξιζε μακριά να μείνης.

ΟΙΔΙΠΟΥΣ
Φοβούμαι μην ο Φοίβος τέλος αληθέψη.

ΑΓΓΕΛΟΣ
Φοβάσαι μη κριματισθής με τους γονείς σου;

ΟΙΔΙΠΟΥΣ
Αυτό είναι που παντοτεινά φοβούμαι, γέρο.

ΑΓΓΕΛΟΣ
Και δεν το ξέρεις άδικους πως έχεις φόβους;

ΟΙΔΙΠΟΥΣ
Γιατί άδικους, αν από τούτους έχω γείνει;

ΑΓΓΕΛΟΣ
Γιατί καμία συγγένεια μαζί δεν είχες.

ΟΙΔΙΠΟΥΣ
Πώς είπες; Δεν μ’ εγέννησεν ο Πόλυβος;

ΑΓΓΕΛΟΣ
Όσο κι εγώ, τόσο κι εσύ τον συγγενεύεις.

ΟΙΔΙΠΟΥΣ
Πώς ο πατέρας γίνεται ίσος με ξένον;

ΑΓΓΕΛΟΣ
Αλλ’ ούτ’ αυτός, ούτε κι εγώ σ’ έχω γεννήσει.

ΟΙΔΙΠΟΥΣ
Γιατί παιδί του μ’ έλεγεν ο βασιλέας;

ΑΓΓΕΛΟΣ
Δώρον κάποτε απ’ τα χέρια μου αυτός σ’ επήρε. 

ΟΙΔΙΠΟΥΣ
Κι έτσι με πολυαγάπησε τον ξένο εμένα;

ΑΓΓΕΛΟΣ
Άκληρος καθώς ήτανε σ’ αγάπα εσένα.

ΟΙΔΙΠΟΥΣ
Μ’ έκαμες, ή μ’ αγόρασες από κανένα
και μ’ έδωκες στον Πόλυβον για ψυχοπαίδι;

ΑΓΓΕΛΟΣ
Σ’ ευρήκα μέσα στους γκρεμούς του Κιθαιρώνος.

ΟΙΔΙΠΟΥΣ
Και πώς επεριγύριζες αυτούς τους τόπους;

ΑΓΓΕΛΟΣ
Εβόσκαγα τα πρόβατα εκείθε απάνω.

ΟΙΔΙΠΟΥΣ
Ήσουν βοσκός και με μισθόν; Έτσι δεν είναι;

ΑΓΓΕΛΟΣ
Ιδού όμως όπου σ’ έσωσα κι εσένα τότε.

ΟΙΔΙΠΟΥΣ
Και πώς μ’ ευρήκες; Σε κακά[6] περιπλεγμένον;

ΑΓΓΕΛΟΣ
Τα τρυπημένα πόδια σου το μαρτυρούνε.

ΟΙΔΙΠΟΥΣ
Αλλοίμονο! Τι μου ιστορείς παλιά δεινά μου!

ΑΓΓΕΛΟΣ
Τα σχοινοπερασμένα σού έλυσα πόδια.

ΟΙΔΙΠΟΥΣ
Ω! Τι ντροπή απ’ τα σπάργανα ακόμη επήρα!

ΑΓΓΕΛΟΣ
Αυτή σου η τύχη σού ’δωκε τ’ όνομα που ’χεις.

ΟΙΔΙΠΟΥΣ
Από ποια μάνα τα ’παθα ή ποιόν πατέρα, 
στων Ολυμπίων τ’ όνομα σ’ ορκίζω, πε μου;

ΑΓΓΕΛΟΣ
Δεν ξέρω° μα καλύτερα λέγω να ξέρη
εκείνος όπου σ’ έδωκε σ’ εμένα βρέφος.

ΟΙΔΙΠΟΥΣ
Απ’ άλλον λοιπόν μ’ έλαβες; Δεν μ’ εύρες ο ίδιος;

ΑΓΓΕΛΟΣ
Εγώ δεν σ’ εύρηκα° βοσκός κάποιος σ’ ευρήκε
κι εκείνος σε παρέδωκε πάλι σ’ εμένα.

ΟΙΔΙΠΟΥΣ
Ποιος είναι; Πε μου!

ΑΓΓΕΛΟΣ
Σκλάβος πιστεύω να ’τανε του Λαΐου εκείνος.

ΟΙΔΙΠΟΥΣ
Του Λαΐου που βασίλευε σ’ αυτήν τη χώρα;

ΑΓΓΕΛΟΣ
Ναι. αυτουνού ’τανε βοσκός αυτός ο δούλος.

ΟΙΔΙΠΟΥΣ
Τάχα να ζη και βολετό να τον ιδούμε;
	 
ΑΓΓΕΛΟΣ
Σεις εδώ πέρα ξέρετε καλύτερά μου.

ΟΙΔΙΠΟΥΣ
Είναι κανείς εδώ από σας που να γνωρίζη
τον δούλο αυτόν που λέγει ο ξένος ή στον κάμπο
ή μεσ’ στη χώρα; Πέστε το. Καιρός πλέον είναι 
να παύσουν τούτα νά ’ν’ κρυφά.

ΧΟΡΟΣ
Εγώ νομίζω πως κανείς άλλος δεν είναι
παρά ο βοσκός που εζήτησες να σου τον εύρουν,
και πως απ’ τη βασίλισσα μπορής να μάθης.

ΟΙΔΙΠΟΥΣ
Βασίλισσα, μου φαίνεται πως είναι ο ίδιος
μ’ εκείνον που ζητούσαμε αυτός που λέγει.

ΙΟΚΑΣΤΗ
Ποιος είναι παύσε να τον συλλογιέσαι
και προσοχή στου γέροντα βέλε τα λόγια.

ΟΙΔΙΠΟΥΣ
Πώς ημπορώ, που έλαβα σημάδια τόσα,
το γένος μου αφανέρωτο ν’ αφήσω πλέον;

ΙΟΚΑΣΤΗ
Μη για τη χάρι των θεών° εάν φροντίζης
κάπως για μένα, μη ζητάς ν’ αποκαλύψης
αυτά. Δεν είναι ολίγη μου η δυστυχία.

ΟΙΔΙΠΟΥΣ
Θάρρος, Κι αν απ’ τη μάνα μου φανώ πως είμαι
σκλάβος, εσύ για μένανε καλή θενά ’σαι.

ΙΟΚΑΣΤΗ
Αλλ’ άκου με, παρακαλώ, και μην το κάμης.

ΟΙΔΙΠΟΥΣ
Ακράτητος στον πόθο μου είμαι. να μάθω
τα μυστικά. Δεν πείθει με λόγος κανένας.

ΙΟΚΑΣΤΗ
Αλλ’ όμως τ’ άριστα, θαρρώ, σε συμβουλεύω.

ΟΙΔΙΠΟΥΣ
Τ’ άριστα που μου λες εσύ: αυτά με θλίβουν.

ΙΟΚΑΣΤΗ
Δύστυχε, καλό θα ’τανε ποτέ, ποτέ σου
μη μάθης τον πατέρα σου και τη γενιά σου. 

ΟΙΔΙΠΟΥΣ
Πάει κανένας τον βοσκόν εδώ να φέρη;
Κι αφήστε για το σόι της να καμαρώνη.
	 
ΙΟΚΑΣΤΗ
Αλλοίμονο και τρισαλλοί, δυστυχισμένε!
Αυτό ’χω μόνο να σου πω, και τίποτ’ άλλο.

ΧΟΡΟΣ
Γιατί έφυγε η βασίλισσα, Οιδίπου, λυπημένη;
Φοβούμαι μήπως η σιωπή κακών αρχή μας γείνη.

ΟΙΔΙΠΟΥΣ
Ας γείνη ό, τι κι αν γείνη° τη γενιά μου
να μάθω θέλω, κι άσημη ακόμη ας είναι.
Αυτή με τη γυναίκεια της την περιφάνεια
ντρέπεται για την ταπεινή καταγωγή μου.
Της τύχης, που αγαθά σκορπά, τον εαυτό μου
γέννημα κράζοντας εγώ, λέω, δεν ξεπέφτω.
Αυτή ήταν η μητέρα μου. Οι καιροί αδελφοί μου
που τώρα μ’ έδειχναν μικρόν τώρα μεγάλον.
Τέτοιος αφού γεννήθηκα, δεν θα διαστάσω
να βρω ποιο ’ναι το γένος μου, γιατί νομίζω
ότι ποτέ χειρότερον δεν θα μ’ ευρήτε.

ΧΟΡΟΣ

Στροφή

Αν βέβαια μάντις είμ’ εγώ, κι είμαι σοφός στη γνώσι
στον Όλυμπον σου ορκίζομαι, μεγάλε Κιθαιρών,
πως η αυριανή πανσέληνος δεν θα ’λθη χωρίς όλοι
εμείς να σε δοξάζωμε πατριώτη και πατέρα,
και μάνα του Οιδίποδος--εσένα°
και να τιμούμε σε γιατί μας φέρεις
ευχάριστα στους βασιλείς μας.
Εύσπλαχνε Απόλλων εύχομαι σ’ εσένα αυτά ν’ αρέσουν.

Αντιστροφή

Ποια να σ’ εγέννησε λοιπόν
από τας Νύμφας με τον Πάνα,
τον Θεόν των βουνών,ή τάχα του Απόλλωνος αγαπημένη;
Γιατί του αρέσουν τα βοσκοτόπια.
Μήπως ο Ερμής ο Κυληναίος
ή μήπως ο Διόνυσος
σ’ έφερε εσένανε στο φως
με κάποιαν Ελικωνιάδα νύμφην;
Γιατί του αρέσουνε μαζί τους 
τα παιγνίδια.

ΟΙΔΙΠΟΥΣ
Αν δύναμαι, γερόντοι μου, να συμπεράνω
αν και ποτέ δεν έτυχε να τον συντύχω,
θαρρώ πως έχομεν εδώ, το βοϊδολάτη
που θέλομε. Και στα βαθειά του γερατειά 
μοιάζει τον άνθρωπον αυτόν° στην ηλικίαν
ίσος του. Και τον φέρνουνε δούλοι δικοί μου.
Εσύ όμως, λέγω, δύνασαι καλύτερά μου
να ξέρης, αφού κι άλλοτε τον έχεις ιδεί.

ΧΟΡΟΣ
Ναι° τον εγνώρισα καλά, δεν σου τ’ αρνούμαι°
σκλάβος απ’ τους πιστότερους του άνακτος ήτον.

ΟΙΔΙΠΟΥΣ
Εσένα τον Κορίνθιον ρωτώ: είνε τούτος
αυτός που λέγεις;

ΑΓΓΕΛΟΣ
Ολόκληρος.

ΟΙΔΙΠΟΥΣ
Γέροντα, εμένα κύταζε και ν’ απαντήσης
σ’ ό, τι ρωτώ. Του βασιλέως ήσουνα δούλος;

ΘΕΡΑΠΩΝ
Ήμουνα και γεννήθηκα στ’ αρχοντικό του.
Δεν μ’ αγοράσαν.

ΟΙΔΙΠΟΥΣ
Ποιο έργον είχες; Τι έκαμνες στο σπιτικό του;

ΘΕΡΑΠΩΝ
Πρόβατα σ’ όλη μου τη ζωή βοσκολογούσα.

ΟΙΔΙΠΟΥΣ
Και σε ποιους τόπους σύχναζες συνήθως; Πε μου.

ΘΕΡΑΠΩΝ
Στου Κιθαιρώνος σύχναζα τα βοσκοτόπια.

ΟΙΔΙΠΟΥΣ
Ξέρεις αυτόν τον άνθρωπον ή ακουσμένα
έχεις γι’ αυτόν;

ΘΕΡΑΠΩΝ
Τι να ’καμνε; Για ποιόν μου λες, αφέντη;

ΟΙΔΙΠΟΥΣ
Τούτον εδώ. Τον σύντυχες ποτέ σου τάχα;

ΘΕΡΑΠΩΝ
Γλίγωρα, λέω, δε μου ’ρχεται καλά στη μνήμη.

ΑΓΓΕΛΟΣ
Και δεν είναι παράξενον, Οιδίπου, τούτο.
Αλλ’ όμως καθαρότατα θα του θυμίσω.
Βέβαιος είμαι πως καλά με ξέρει τούτος, 
όταν εβόσκαμε μαζί στον Κιθαιρώνα
εκείνος δύο ποίμνια κι εγώ άλλο ένα,
ακέρια τον εσίμωνα ξάμηνα τρία,
από την πρώτην άνοιξιν έως ο Αρκτούρος
στον Ουρανό φανερωθή--τέλη του θέρους.
Όταν χειμώνας έφθανεν, εγώ στους σταύλους
τους εδικούς μου πήγαινα και τα λιβάδια--
του Λαΐου κείνος. Λέω καλά ή μήπως ψέμα; 

ΘΕΡΑΠΩΝ
Λέγεις αλήθεια. Μα καιρός είν’ από τότε.

ΑΓΓΕΛΟΣ
Και τώρα τούτο να μου πης: παιδί κανένα
μου ’δωκες ν’ αναθρέψω εγώ για τον εαυτό μου;

ΘΕΡΑΠΩΝ
Τι τρέχει; γιατί μ’ ερωτάς τέτοια ιστορία;

ΑΓΓΕΛΟΣ
Τούτος εδώ είναι, φίλε μου, το παιδί εκείνο.

ΘΕΡΑΠΩΝ
Άει στην κατάρα του Θεού! Μη με σκοτίζης.

ΟΙΔΙΠΟΥΣ
Μη τον ελέγχης, γέροντα, και τα δικά σου
λόγια αξιοκατάκριτα πιο απ’ τα δικά του. 

ΘΕΡΑΠΩΝ
Τι κακό κάμνω, πιο καλέ απ’ τους βασιλιάδες;

ΟΙΔΙΠΟΥΣ
Γιατί δεν αποκρίνεσαι σ’ ό, τι ρωτάει;

ΘΕΡΑΠΩΝ
Τι λέει δεν ξέρει, μάταια λοιπόν κοπιάζει.

ΟΙΔΙΠΟΥΣ
Με το καλό δεν μας ακούς. Θα μας ακούσης
με το στανιό.

ΘΕΡΑΠΩΝ
Μη προς Θεού τον γέροντα με βασανίσης.

ΟΙΔΙΠΟΥΣ
Δεν έρχεσθε πισθάγκωνα να τονέ δέσετε;

ΘΕΡΑΠΩΝ
Αλλοίμονο! Και τι ζητείς άλλο να μάθης;

ΟΙΔΙΠΟΥΣ
Έδωκες το παιδί σ’ αυτόν, όπως μας λέγει;

ΘΕΡΑΠΩΝ
Το ’δωκα, να μην έσωνα ο δόλιος τότε.

ΟΙΔΙΠΟΥΣ
Αυτό θα πάθης, αν δεν πης την πάσα αλήθεια.

ΘΕΡΑΠΩΝ
Πιο πολύ θα ’μαι να την πω, θαρρώ, χαμένος.

ΟΙΔΙΠΟΥΣ
Ο άνθρωπος τούτος τον καιρό βλέπω μας χάνει.

ΘΕΡΑΠΩΝ
Εγώ όχι βέβαια. Είπαμε πως το ’χω δώσει
εδώ και χρόνια πάμπολλα.

ΟΙΔΙΠΟΥΣ
Πούθε το πήρες; Ήτονε δικό σου ή ξένο;

ΘΕΡΑΠΩΝ
Κάποιος μου το ’δωκεν° όχι δικό μου.

ΟΙΔΙΠΟΥΣ
Ποιος ο Θηβαίος που σ’ τό ’δωκεν ή ποιο το σπίτι;

ΘΕΡΑΠΩΝ
Μη για χατήρι των θεών με ρωτάς πλέον.

ΟΙΔΙΠΟΥΣ
Εχάθης αν ξαναχρειασθή να σ’ ερωτήσω.

ΘΕΡΑΠΩΝ
Ήταν του Λαΐου λοιπόν αυτό το βρέφος!

ΟΙΔΙΠΟΥΣ
Δούλος του να ήτον; Συγγενής του μήπως ήτον;

ΘΕΡΑΠΩΝ
Αλλοίμονον! Θ’ αναγκασθώ να ομολογήσω.

ΟΙΔΙΠΟΥΣ
Θέλω ν’ ακούσω. Λέγε μου και μην αργοπόρει.

ΘΕΡΑΠΩΝ
Παιδί του Λαΐου το λέγανε μεσ’ στο παλάτι.
Απ’ τη γυναίκα σου μπορείς όλα να μάθης.

ΟΙΔΙΠΟΥΣ
Αυτή λοιπόν σου το ’δωκε;

ΘΕΡΑΠΩΝ
Μάλιστα, αφέντη.

ΟΙΔΙΠΟΥΣ
Και για ποιο λόγο;

ΘΕΡΑΠΩΝ
Για να τ’ αφανίσω.

ΟΙΔΙΠΟΥΣ
Η ίδια που το γέννησε;

ΘΕΡΑΠΩΝ
Γιατί φοβούνταν τους κακούς χρησμούς.

ΟΙΔΙΠΟΥΣ
Χρησμούς; Και ποιοι ήταν οι χρησμοί;

ΘΕΡΑΠΩΝ
Πως θα σκοτώση τους γονιούς του οι χρησμοί λέγαν.

ΟΙΔΙΠΟΥΣ
Και πώς εσύ το ξέδωκες σ’ αυτό το γέρο;

ΘΕΡΑΠΩΝ
Λυπήθηκε η καρδούλα μου. Και σ’ άλλον έτσι
το ’δωκα στην πατρίδα του για να το πάρη,
και κείνος για τη φοβερή μου δυστυχία
το ’σωσε. Γιατί, αν γίνεται συ να ’σαι κείνος
που τούτος λέγει, βέβαια δύστυχος είσαι.

ΟΙΔΙΠΟΥΣ
Αλλοίμονον! Αλλοίμονον! Αλλοίμονό μου!
Διάφανα πλέον όλα! Τελευταία, ω φως, 
θα σ’ ατενίσω τώρα πιά, που εφανερώθη
πως εγεννήθηκ’ απ’ αυτούς που να με κάμουν
δεν άξιζε° κοιμήθηκα με τη μητέρα μου-- 
και τον πατέρα σκότωσα, που μ’ έχει σπείρει.

ΧΟΡΟΣ

Στροφή α΄

Αλλοί σας γενεές θνητών,
πως η ζωή σας τίποτε, τίποτε δεν αξίζει!
Ποιος τάχα, ποιος θε να ’ν’ αυτός
ο ζηλεμένος ο θνητός,που πιότερη ευτυχία φέρει
παρ’ όσηνε χρειάζεται
ευτυχισμένος να φανή, 
κι έπειτα στην κακομοιριά να πέση;
Τη δική σου πέρνοντας εγώ
παράδειγμα την τύχην,
δυστυχισμένε Οιδίπου,
κανέναν δεν καλοτυχίζω.

Αντιστροφή α΄

Εσέ, που τη σαΐττα σου
μακριά σωστά την έσυρες
κι εκέρδισες την πάσαν ευτυχία,
-Ω Ζευ--αφού πρώτα κατέστρεψες
το τέρας το νυχάτο
που ετραγουδούσ’ αινίγματα,
και που τας Θήβας έσωσες
απ’ τους πολλούς θανάτους°
γι’ αυτό και βασιλιάς έγεινες
του τόπου μας και πολυτιμημένος
εστάθης, βασιλεύοντας στη γη τη δοξασμένη.

Στροφή β΄

Τώρα ποιος είναι δυστυχής
πιότερον από σένα,
ποιόν αγριώτερα δεινά
και συμφορές ακολουθούν
τώρα στην αλλαγή του βίου;
Αλλοίμονον! Του Οιδίποδος
κεφάλι πολυτιμημένο,
που το ίδιο το λιμάνι
σου ’φθασε μέσα του ν’ αράξης
πατέρας, σύζυγος, παιδί.
Πώς τέλος πάντων, άμοιρε,
το πατρικό κρεββάτι
σιωπηλόν ημπόρεσε να σε βαστάξη
τόσον καιρό, τόσον καιρό;

Αντιστροφή β΄

Ο χρόνος σ’ εφανέρωσεν, εκείνος όπου όλα 
ξέρει να φανερώνη°
τον γάμον τον αποτρόπαιον,
που σπάρθηκες και που ’σπειρες,
αυτός καταδικάζει.
Αλλοί σου του Λαΐου, τέκνο δύστυχο,
άμποτε να μη σ’ έβλεπα!
Δέρνομαι και μυρολογώ 
και γόους αφήνω από το στόμα.
Όμως από σε σώθηκεν
η πόλις από τα δεινά
κ’ ημπόρεσα να κλείσω μάτι.

ΕΞΑΓΓΕΛΟΣ
Ω σεις της χώρας τούτης πολυτιμημένοι,
τι έργα θεν’ ακούσετε και τι θα ιδήτε,
τι θλίψι θενά πάρετε, αν τω όντι δίκαια
σας νοιάζει για το σπίτι του Λαβδάκου.
Γιατί δεν θα το πλύνουνε απ’ τα κρίματά του
το σπίτι τούτο τα πλατύτερα ποτάμια,
τα κρίματα που κρύβονται, μα που θενά ’βγουν
γλίγωρα, πολύ γλίγωρα στου ήλιου το φέγγος.
Κρίματα θεληματικά, όχι της τύχης,
κ’ είναι θαρρώ χειρότερες οι δυστυχίες,
εκείνες όπου εφταίξαμε γι’ αυτές ατοί μας.

ΧΟΡΟΣ
Κ’ εκείνα που εγνωρίζαμε, θλιβερά ήταν
και βαρυστένακτα. Χειρότερ’ άλλα
έχεις να πης;

ΕΞΑΓΓΕΛΟΣ
Πρώτα κι απ’ όλα σύντομα σας λέγω τούτο.
Απέθανεν η δέσποινα καλή Ιοκάστη.

ΧΟΡΟΣ
Ω τη δυστυχισμένη! Και γιατί;

ΕΞΑΓΓΕΛΟΣ
Σκοτώθηκε απ’ το ίδιο της το σκληρό χέρι,
--πώς να σας πω--δεν δύναμαι, γιατί δεν είδα°
αλλ’ όμως όσο με βοηθά σε τούτο η μνήμη,
θα μάθης τα παθήματα της βασιλίσσης.
Γιατί καθώς εμάνιωσεν, απ’ τον πυλώνα
μπαίνοντας, στο κρεββάτι της το νυφικό της
επήγε, ξερριζώνοντας με τα δυό χέρια
την κόμη της, κι αφού ’κλεισε τις θύρες όλες, 
τον πεθαμένον Λάιον επικαλείτο
καθώς τους παλαιότατους θυμόταν γάμους,
που εμέλλανε τον Λάιον να θανατώσουν
κι αυτήν να την αφήσουνε την Ιοκάστην 
παιδιά με τα ίδια της παιδιά  να ξανακάμη.
Έκλαιγε στο κρεββάτι της που σ’ αυτό πάνω
διπλό κακό της έμελλε--δυστυχισμένη--
άνδρα από άνδρα και παιδί να κάμη εκείνη
από το ίδιο της παιδί. Και δεν γνωρίζω
πώς έπειτα σκοτώθηκεν η Ιοκάστη.
Γιατί με βίαν ώρμησεν ο βασιλέας,
κι έτσι δεν μας εδόθηκε καιρός να ιδούμε
τη συμφοράν οπού ’βρηκε τη δέσποινά μας.
Γυρίσαμε το βασιλιά να ιδούμε Οιδίπουν.
Ωσάν τρελλός ώρμαε αυτός μεσ’ στο παλάτι°
έτρεχε. Μας πλησίασε ποθώντας ξίφος
τη σαστικιά του κι--όχι σαστικιά ζητώντας
τη μάνα του και μάνα των παιδιών. Στον πόνο του
θεός του δείχνει--άνθρωπος όχι--αυτόν τον τόπον,
γιατί κανείς δεν το ’καμεν από μας όλους
και τρομερήν αφίνοντας φωνήν, ως να ’ταν
κανείς που να του ’δειχνε το δρόμο, ορμάει
στις θύρες, καταστρέφοντας τα μάνδαλά τους.
Εκεί να κρέμεται είδαμε την Ιοκάστη
από πλεκτή κρεμάλα, τη δυστυχισμένη.
Κι εκείνος βρυχήθηκε σαν το λιοντάρι
την ξεκρεμνά απ’ την άθλιαν αυτήν κρεμάλα
και καθώς χάμω εκοίτετο--αλλοίμονό της--,
άλλα δεινά ακολουθήσανε σε τούτα. Ο άναξ
βγάζοντας απ’ τα ρούχα της χρυσές καρφίτσες,
--στολίδια της ολάκριβα--, μ’ αυτά τρυπάει
τις κόρες των ματιών του. Τότε λέγει
πως πλέον δεν θενά μπορή να βλέπη ποία 
έπρεξε δεινά κι έπαθε. Μέσα σε σκότος
θα βλέπη όσους δεν έπρεπε να βλέπη, λέγει°
δεν θα γνωρίζη πλέον αυτούς όπου δεν πρέπει
να ξέρη ο τρισδυστυχισμένος!
Τέτοιους θρήνους αφήνονοντας συχνοκεντούσε
τα μάτια του με τις χρυσές αυτές καρφίτσες°
συνάμα οι αιματόβαφες των ματιών κόρες
εστάζανε και βρέχανε τα γένεια--ω φρίκη!
όχι σταλιές αιματηρές, αλλά χαλάζι
αιματωπό, μαυρειδερό εσταζοβολούσαν°
--κι ήτανε βέβαια μια χαρά και μια ευτυχία,
που τώρα εγείνη στεναγμός, ντροπή, κατάρα,
θάνατος. Δεν απόλειψε κακό κανένα.

ΧΟΡΟΣ
Πού το κακό εσταμάτησε, για πε μου;

ΕΞΑΓΓΕΛΟΣ
Τις θύρες βοά ν’ ανοίξουνε να μάθουν όλοι
της γης των Θηβαίων οι κάτοικοι τον πατροκτόνον
και της μητέρας τον--ντροπή να ξεστομίσω
άσχημο λόγο που είπε αυτός και ντροπιασμένον--,
τον εαυτό του θέλοντας να εξορίση
από τας Θήβας μακριά. Δεν υποφέρει
να μείνη μεσ’ στο σπίτι του και να υπομένη
κατάρες που έδωκε στον εαυτό του.
Χρειάζεται βοήθεια κι οδηγό βέβαια,
γιατί το πάθημα βαρύ και αβόλευτο είναι.
Θέλεις το ιδεί ο ίδιος εσύ. Οι θύρες ανοίγουν
και θέαμα φοβερώτατο θεν’ αντικρύσης,
όπου κι εχθρός σου να ’τανε θα τον λυπόσουν.

ΧΟΡΟΣ
Ω συμφορά βαρύτατη,
που δεν μπορούν τα μάτια
του ανθρώπου ν’ αγναντέψουν,
βαρύτερη απ’ όλες, όσες είδα.
Ποια κακή τρέλλα σ’ έπιασε
και ποιος από τους αθανάτους
σε τέτοια δεινά σ’ έσπρωξε,
που δεν υπάρχουν ποιο μεγάλα;
Αλλοίμονό σου, δύστυχε,
να σ’ αντικρύσω δεν μπορώ, 
αν και πολλά να σε ρωτήσω θέλω,
πολλά απ’ το στόμα σου να μάθω--
τέτοια είν’ η φρίκη που γεννάς.

ΟΙΔΙΠΟΥΣ
Αλλοίμονο, αλλοίμονο, ο δυστυχισμένος!
Σε ποια μεριά της γης με παν,
σε ποιο βυθόν ορμητικά κυλά η φωνή μου!
Αλλοίμονο! Πού μ’ εγκρέμισες,
μοίρα, κακή μου μοίρα!

ΧΟΡΟΣ
Σε φοβερόν ανάκουστο κακό σε ρίχνει
η μοίρα σου° δεν το είδανε ανθρώπου μάτια.

ΟΙΔΙΠΟΥΣ
Ω μαύρο
νέφος, που ο κακός άνεμος σε φέρνει,
νέφος ακαταδάμαστο.
Ωιμέ.
Ωιμέ κι αλλοίμονο, ποιους πόνους
απ’ τις πληγές μου δέχομαι!
Και ποιών κακών ανάμνησι...

ΧΟΡΟΣ
Βέβαια δεν είν’ άπορο για τέτοιους πόνους
ότι διπλά πενθείς κι ότι διπλά υποφέρεις.


ΟΙΔΙΠΟΥΣ
Ω φίλε μου,
εσύ πιστός και σταθερός που δέχεσαι
για έναν τυφλόν ακόμη να φροντίζης.
Αλλοίμονο, αλλοίμονο
δεν με λαθεύεις τον τυφλόν
πολύ καθαρά διακρίνω τη φωνή σου.

ΧΟΡΟΣ
Φοβερών έργων αυτουργέ. Πώς μπόρεσες τα μάτια σου
να τα τυφλώσης; Ποιος σ’ ανάγκασε;

ΟΙΔΙΠΟΥΣ
Ο Απόλλων όλα ετέλεσεν, ω φίλοι μου, ο Απόλλων
τα έργα τούτα τα φρικτά,
τα πάθη τούτα μου, τα πάθη°
κανένας δεν με τύφλωσε°
ο ίδιος εγώ τον εαυτό μου τύφλωσα.
Γιατί τι το ’θελα να βλέπω,
αφού να βλέπω τίποτε
--τίποτε δεν μ’ ευχαριστούσε.

ΧΟΡΟΣ
Δεν έχεις άδικο, δυστυχισμένε!

ΟΙΔΙΠΟΥΣ
Τι πλέον να ιδώ
ή ν’ αγαπήσω, φίλοι μου,
ή ακούοντας να μ’ ευχαριστήση;
Πάρτε με μακριά από δω
τον άνδρα τον ολέθριον,
εμένα τον καταραμένον,
όπου οι θεοί μισούνε
πιότερο απ’ όλους τους θνητούς.

ΧΟΡΟΣ
Άθλιε, για τη συμφορά που σου ’τυχε,
--και τόσο την αισθάνεσαι--
ποτέ μου θα ’θελα
να μη σ’ έχω γνωρίσει...

ΟΙΔΙΠΟΥΣ
Ας πάη στην κατάρα του θεού,
όποιος απ’ τ’ άγρια δεσμά
ελύτρωσε τα πόδια μου τα τρυπημένα,
ή μ’ έσωσε απ’ τον θάνατον
--χωρίς καλό με τούτο να μου κάμη.
Γιατί τότε αν επέθαινα,
δεν θα θλιβόνταν σήμερα
οι φίλοι μου, κι εγώ δεν θα θλιβόμουν!

ΧΟΡΟΣ
Άμποτε να ’τον, όπως λες.

ΟΙΔΙΠΟΥΣ
Έτσι δεν θα γινόμουνα
φονιάς αυτού που μ’ έσπειρε,
ούτε νυμφίον θα μ’ έκραζαν
οι άνθρωποι της μάνας μου.
Τώρα όλ’ οι θεοί με μισούνε,
των ανοσίων βλαστάρι εγώ,
όπου το σπέρμα μου έρριξα
στη μάνα μου την ίδια.
Και αν είναι και χειρότερο
κακόν απ’ όλα τούτα--
σ’ εμένα τον Οιδίποδα έχει λάχει.

ΧΟΡΟΣ
Δεν ξέρω να σου πω, αν καλά το εσκέφθης:
καλύτερος ο θάνατος παρά τυφλος να ζήσης.

ΟΙΔΙΠΟΥΣ
Ότι δεν έγειναν καλά τούτα, μη θέλης
να υποστηρίξης! Δεν ηξέρω τάχα, φίλε,
όταν στον Άδη κάτω θ’ αραξοβολούσα,
με ποια μάτια θενά ’βλεπα μάνα ή πατέρα,
που και στους δυο τα πιο δεινά κακά έχω κάμει,
που δεν είν’ άξια τους ποινή ουδ’ η κρεμάλα.
Όμως την όψι των παιδιών μου θα εποθούσα
να ’βλεπα, κι ας γεννήθηκαν κριματισμένα.
Όχι! ποτέ στα μάτια μου γλυκειά δεν θα ’τον
ούτε κ’ η πόλις ουδ’ οι πύργοι των θεών, ούτε
τ΄αγάλματα τα σεβαστά που εγώ πια τώρα,
--ο μόνος που έζησα ευτυχής στας Θήβας μέσα--
τον εαυτό μου στέρησα από τούτα πλέον.
Ατός μου εγώ κηρύττοντας την εξορία
εκείνου, που οι αθάνατοι τον φανερώσαν
ανόσιον, της γενεάς του Λαΐου βλαστάρι,
έτσι κηρύττοντας εγώ το αίσχος ο ίδιος,
--μπορούσα να τους έβλεπα τους Θηβαίους με  μάτια
ανοιχτά; Κι αν ημπόραγα τ’ αυτιά να φράξω
να μην ακούω, θα το ’καμνα, να γείνω πλέον
όχι μόνο θεότυφλος, κουφός να γείνω.
Έτσι θενά τ’ απόκλεινα τ’ άθλιο κορμί μου.
Γλυκό ’ναι πάντα αφρόντιδος στη συμφορά σου
να μένης. Τι μ’ εδέχεσο, Κιθαιρών, τάχα;
Και γιατί δεν μ’ εσκότωνες καθώς μ’ εδέχθης;
Έτσι δεν θενά μάθαιναν ποτέ οι ανθρώποι
το γένος μου. Ω συ Πόλυβε, Κόρινθε, σπίτι
πατρικό, που στα ψέματα σ’ έλεγα σπίτι,
πόσες πληγές εκρύβοντο κάτω από μένα;
--στολίδι πολυάκριβο και τιμημένο. 
Και τώρα ετρανοδείχθηκε κακός πως είμαι
και γεννημένος άνομα. Ω εσείς τρεις δρόμοι,
και συ κοιλάδα απόκρυφη και πλούσιο δάσος
και στενωπή στα τρία στενά, σεις που το αίμα
ήπιατε του πατέρα μου, τάχα θυμάστε
πόσα κακά σας έκαμα κ’ έπειτα εδώθε
ερχόμενος ισάριθμα κακά έχω κάμει.
Γάμοι που μας γεννήκατε κι αναδωμένο
το ίδιο πάλιν έχετε σπέρμα εσείς, γάμοι,
πατέρες μας εδείξατε, αδέλφια, τέκνα,
μητέρες, νύμφες, σύζυγους, ξανασμιγμένον
αίμα και όσα αισχρότατα μεσ’ στους ανθρώπους.
Σιωπώ, αφού είναι ανάξιο να λέγωνται όσα
είν’ άνομο να γίνωνται. Όσο μπορείτε
πιο γλίγωρα αποκρύψατε σε κάποιο μέρος
μακριά ή και σκοτώστε με--στο πέλαο ρίχτε,
να μη σας είναι δυνατό πια να με ιδήτε.
Δεχθήτε να μ’ εγγίσετε τον άθλιο εμένα.
Πεισθήτε° μη δειλιάζετε. Ω συμφορά μου!
Άλλος κανείς πάρεξ εγώ δεν θα υποφέρη.

ΧΟΡΟΣ
Ιδού προς τούτο έφθασεν ο Κρέων, που μόνος
απόμεινε στο πόδι σου της χώρας φύλαξ,
για να σκεφθή και να τελέση, όσα νομίζεις.

ΟΙΔΙΠΟΥΣ
Αλλοίμονο! Τι να του πω! Θα με πιστέψη, 
που πριν ακόμη του ’δειξα τόση κακία;

ΚΡΕΩΝ 
Δεν ήλθα να γελάσω στα δεινά σου, Οιδίπου,
ούτε για τους πρωτύτερους κακούς σου λόγους
να σ’ ονειδίσω.[7] Αν των θνητών ντροπή δεν έχεις,
σεβάσου την υπέρτατη του Ήλιου φλόγα,
φανερό τέτοιο μίασμα ν’ αφίνης. Μήτε
τα ιερά τα βροχινά νερά θα το δεχθούνε,
μήτε το φως, μήτε το χώμα. Στο παλάτι
γλίγωρα πλέον φέρτε τον, γιατί μονάχα
τέτοια να βλέπουν και ν’ ακούν οι συγγενείς του--
τέτοια δεινά! τέτοια δεινά!--θενά μπορέσουν.

ΟΙΔΙΠΟΥΣ
Για το χατίρι των θεών, αφού με βγάζεις
από τον φόβον που ένιωθα και καλός είσαι,
σ’ εμέ που είμαι ο χειρότερος απ’ τους ανθρώπους,
πίστεψε. Κάτι θα σου πω για το καλό σου.

ΚΡΕΩΝ
Τι θέλοντας παρακαλείς με τέτοιον τρόπο;

ΟΙΔΙΠΟΥΣ
Όσο μπορείς πιο γλίγωρα απομάκρυνέ με
σε τόπον, όπου ανθρώπου δεν πατούνε πόδια.

ΚΡΕΩΝ
Θα το ’καμνα, αν δεν έπρεπε πρώτα κι απ’ όλα
να ρωτηθή ο Απόλλωνας τι χρεία να κάμω.

ΟΙΔΙΠΟΥΣ
Αλλά ο χρησμός καθαρά του θεού προστάζει
τον ασεβή, τον πατροκτόνον ν’ αφανίσης.

ΚΡΕΩΝ
Ναι. Τούτο επρόσταζε ο χρησμός° μα τώρα ανάγκη,
κει που τα πράγματα έφθασαν, να ξαναπάμε
στον θεόν και να ρωτήσωμε τι χρεία να γείνη.

ΟΙΔΙΠΟΥΣ
Για με τον άθλιον τον θεόν θενά ρωτήσης;

ΚΡΕΩΝ
Γιατί και συ στη δύναμί του πλέον πιστεύεις.

ΟΙΔΙΠΟΥΣ
Σ’ ορκίζω, σε πολυπαρακαλώ να κάμης τούτα:
Για τη νεκρή νεκρή βασίλισσα, που στο παλάτι
κοίτεται, τάφον κάμε της όπως θελήσης,
γιατί σωστά ό, τι άξιο θα επιτελέσης
στην αδελφή σου. Ζωντανόν όμως εμένα
η Θήβα ας μην αξιωθή να με κατέχη.
Αλλ’ άφινέ με κάτοικος των βουνών να ’μαι,
του Κιθαιρώνος του δικού μου βουνού ετούτου,
που η μάνα και ο πατέρας μου σε ζωντανόνε
τάφο κυρίαρχο δώκανε για ν’ αποθάνω,
για κείνους όπου θέλησαν να μ’ αφανίσουν.
Αν και γνωρίζω πως κακό ποτέ κανένα
ούτε κι αρρώστια δύναται να μ’ αφανίση,
γιατί αν συχνά απ’ τον θάνατον σωσμένος είμαι,
για να υπομείνω νέο κακό, τούτο συμβαίνει.
Αλλ’ ό, τι θέλ’ η Μοίρα μου--η κακή μου Μοίρα,
λέγω, ας μη μείνη ατέλεστο. Δεν θέλω, Κρέων, 
φροντίδα για τ’ αρσενικά τέκνα να λάβης.
Άνδρες θα γείνουν. Το ψωμί δεν θα τους λείψη
όπου κι αν πάνε. Άμοιρες, άθλιες παρθένες,
που στο τραπέζι εκάθιζαν μαζί μου πάντα
κι όποια τροφήν έγγιζα εγώ πιάναν κι εκείνες,
σ’ αυτές προστάτης να γενής, παρακαλώ σε,
κι άφησε στην αγκάλη μου θερμά να σφίξω,
μαζί μ’ αυτές τα δεινά μου, δεινά--να κλάψω.
Εμπρός, ω βασιλεύ,
γενναίε από το φυσικό σου,
φέρε σιμά μου
τις δυό τις θυγατέρες μου.Μες στην αγκάλη
καθώς εγώ θα τις κρατώ και θα τις σφίγγω,
θα μου φανή να τις έχω εμπρός μου
σαν όταν έβλεπα.
Τι λέγω;
Δεν τις ακούω--Αθάνατοι--εδώ σιμά μου
να χύνουν δάκρυα; Μ’ ευσπλαχνίσθη ο Κρέων
κ’ εδώ μου τα ’στειλε τα πλέον αγαπημένα,
τα δυό γλυκά παιδιά μου.
Λέγω καλά;

ΚΡΕΩΝ
Σωστά. Εγώ σ’ τις έφερα σιμά σου Οιδίπου,
ξέροντας τι παρηγοριά θενά σου δώσουν.

ΟΙΔΙΠΟΥΣ
Ευτυχισμένος άμποτε να ’σαι για τούτο.
Οι αθάνατοι να σε φυλάν και να σε σκέπουν.
Παιδία μου πού είσθε; Ελάτ’ εδώ, ζυγώστε
τ’ αδελφικά τα χέρια μου, όπου τυφλώσαν
τα μάτια του πατέρα σας τα λαμποβόλα.
Εγώ, που μη γνωρίζοντας φάνηκα ότ’ είμαι
αδερφάκι σας, και πατέρας σας πως είμαι.
Ίδια γυναίκα γέννησε και σας και μένα.
Για σας χύνω τα δάκρυά μου--να σας προσβλέψω
δεν μπορώ. Στοχάζομαι στη ζωή που μένει
πόσα θα πάθετε δεινά απ’ τους ανθρώπους.
Γιατί με ποιους, βλαστάρια μου, θα σχετισθήτε,
σε ποια καλά θενά σας πάρουν χαροκόπια,
χωρίς να φεύγετ’ απ’ αυτά κλαμένες πάντα
δίχως καμμιά ποτέ χαρά; Η ώρα του γάμου
όταν σιμώση, κόρες μου, για σας, ποιος θα ’ναι
που θα δεχθή τέτοιες ντροπές ωσάν εκείνες
που στους δικούς μου τους γονείς και τους δικούς του
θα ’ναι ατιμία; Ποιος αυτός που το παιδί του,
θ’ αφήση τέτοιονε πικρόν να κάμη γάμον;
Και ποιο κακό σας έλειψεν--ωιμέ; Σκοτώνει
τον πατέρα του ο πατέρας σας και τη μητέρα
σαστικιά του την κάνει αλλοί! και σας γεννάει,
παιδιά μαζί κι αδέλφια του--δυστυχισμένος.
Τέτοια θενά σας σύρουνε. Ποιοι θα τολμήσουν
γυναίκες να σας κάμουνε, γλυκές μου κόρες;
Κανείς δεν θα το τολμήση, δυστυχισμένες!
Κι ανύπαντρες θα μείνετε στη ζωή, τέκνα.
Βλαστέ του Μενοικέως εσύ, που των παιδιών μου
μόνος πατέρας έμεινες, γιατί οι γονείς των,
εμείς που τις γεννήσαμε χαμένοι πλέον
είμεθα, μη αβοήθητες χωρίς κανένα
στήριγμα, τις ολάρφανες, μου τις αφήσης,
μην τες νομίσης ίσες με τα κρίματά μου.
Σπλαχνίσου τες, παντέρημες που ’χουνε μείνει,
κι άλλη από σε δεν έχουνε καμμιάν ελπίδα.
Γενναίε, συγκατάνευσε, παρακαλώ σε
δωσ’ μου το χέρι! Και σε σας, αθώα μου τέκνα,
αν είσθε μεγαλύτερες, πολλές θενά ’χα
συμβουλές να ’δινα εγώ° τώρα μονάχα
παρακαλέστε ο βίος σας απ’ του πατρός σας
πιο ευτυχισμένος κι αγαθός--άμποτε--να ’ναι.

ΚΡΕΩΝ
Φθάνουν τα δάκρυα. Πήγαινε μεσ’ στο παλάτι.

ΟΙΔΙΠΟΥΣ
Έστω. Κι ας είν’ ανώφελο.

ΚΡΕΩΝ
Όλα καλά, όταν γίνονται μεσ’ στον καιρό τους.

ΟΙΔΙΠΟΥΣ
Ξέρεις πότε θα πάω εγώ;

ΚΡΕΩΝ
Λέγε κι ακούω.

ΟΙΔΙΠΟΥΣ
Όταν εσύ μου υποσχεθής,
πως θα με στείλης μακριά απ’ αυτόν τον τόπον.

ΚΡΕΩΝ
Ο θεός σου δίνει ό, τι ζητείς.

ΟΙΔΙΠΟΥΣ
Απ’ τους θεούς μισούμ’ εγώ.

ΚΡΕΩΝ
Λοιπόν θα το επιτύχης.

ΟΙΔΙΠΟΥΣ
Λες ότι πολύ γλίγωρα θα το επιτύχω;

ΚΡΕΩΝ
Δεν αγαπώ τα μάταια και κούφια λόγια.


ΟΙΔΙΠΟΥΣ
Πες να μ’ απομακρύνουνε.

ΚΡΕΩΝ
Προχώρει κι άφησε σ’ εμέ τις δυό σου κόρες.

ΟΙΔΙΠΟΥΣ
Αχ! Μη μου τις παίρνεις-- !........

ΚΡΕΩΝ
Μη θέλεις να τα επιτυχαίνης
όλα--γιατί όσα κι αν πέτυχες τα ’χασες όλα.

ΧΟΡΟΣ
Κάτοικοι της πατρίδας μου της Θήβας, ο Οιδίπους
που εγώριζε τα αινίγματα τα δύσκολα να λύνη,
κ’ ήτονε πολυζήλευτος και πολυτιμημένος,
βλέπετε σε ποια τρικυμία δεινών είναι πεσμένος!
Για τούτο, ο γνωστικός θνητός κανένανε δεν πρέπει
ως την υστερνή στιγμή--να τον καλοτυχίζη,
αν δεν περάση τη ζωή--χωρίς να δυστυχήση.

ΟΙΔΙΠΟΥΣ
Τέκνα του Κάδμου του παλιού γενεά νέα,
τι συναγμένοι κάθεσθε σ’ αυτούς τους τόπους,
με τα κλαδιά της ικεσίας στεφανωμένοι;
Και η πόλις είν’ από θυμιάματα γεμάτη,
και αντιλαλεί από στεναγμούς κι από παιάνας;
Αυτά εγώ απ’ το στόμα να μάθω θέλοντας,
κι όχι απ’ το στόμα των μαντατοφόρων
ο πολυφήμιστος ήλθα εδώ πέρα Οιδίπους.
Λέγε μου ωστόσο γέροντα που σου ταιριάζει
πρώτα απ’ τους άλλους να μιλής: η αιτία ποια να ’νε
που ήλθατ’ εδώ στεφανωτοί με δάφνης κλώνους;
Για ένα κακό που πάθατε ή μήπως γι’ άλλο
που προσδοκάτε;[1] πρόθυμος να σας βοηθήσω.
Γιατί θενά ήμουν άσπλαχνος αν δεν λυπούμουν
αξιολύπητους όπως εσάς ικέτας.

ΙΕΡΕΥΣ
Οιδίπου, που του τόπου μας αφέντης είσαι, 
βλέπεις ικέτας όλους μας μπρος στους βωμούς σου:
να μακροφτερουγίσουνε δεν ημπορούνε
άλλοι° κι άλλους βαρύνουνε τα γερατειά° ιερέας[2] 
εγώ του Διός και τούτοι διαλεχτοί στους νέους.
Κι ο λαός όλος με κλαδιά στεφανωμένος
της ικεσίας στην αγοράν εσυμμαζεύθη,
σιμά στους ναούς της Αθηνάς και του Ισμηνίου
Απόλλωνος τον μαντικόν βωμόν° η πόλις
βλέπεις πώς συνταράζεται και να σηκώση
κεφάλι από τον κόκκινο των βυθών σάλον[3] 
δεν ημπορεί° και φθείρονται οι βλαστοί της μάνας
γης και ψοφούν ανάριθμα βωδιών κοπάδια
και πεθαμένα τα παιδιά γεννοβολούνε
οι μανάδες. Ο ολέθριος θεός στην πόλιν
έστειλε κακορρίζικην αρρώστειαν, έτσι
αδειάζει η Θήβα από ζωές πολλές ανθρώπων
και ο μαύρος Άδης στεναγμούς και γόους γεμίζει.
Όχι πως σε νομίζομε, με τους Θεούς ίσον,
εγώ και οι νιοί απομένομεν ικέται τώρα
μα γιατί σε πιστεύομε των θνητών πρώτον
στις τύχες όλες της ζωής και των Ολυμπίων
τας σχέσεις. Συ που εγλύτωσες αυτόν τον τόπο,
από τα ξένα φθάνοντας ποτέ στας Θήβας,
από τον φόρον της σκληράς Σφιγγός που πάντα
αινιγματώδη, ξωτικά, έλεε, τραγούδια°
και το ’καμες χωρίς κανείς από μας όλους
να σου διδάξη τίποτε, μα όλοι το λένε,
--και το νομίζω ατός μου εγώ--φώτισι θεία
πως είχες και τας έσωσες, άναξ, τας Θήβας.
Τώρα, ω Οιδίπου μέγιστε στους θνητούς όλους,
γονατισμένοι πέφτουμεν εμπρός σου ικέται
και σωτηρίαν γυρεύομε να μας χαρίσης
είτε θεός, είτε άνθρωπος τρόπον σου δείξη.
Γιατί καλό πως πέρνουνε νομίζω τέλος
όσα καλά οι φρόνιμοι τ’ αποφασίσουν.
Την πόλιν δέξου, άριστε, τούτην να σώσης.
Μη χάσης το καλό όνομα στας Θήβας που ’χεις.
Σωτήρα εδώ σε κράζουνε για την φροντίδα
που έλαβες άλλοτε για μας. Όμως κανένας
δεν θα θυμάται εσέ βασιλέα της Θήβας,
αν όλους μας ο όλεθρος μάς συνεπάρη
κι ας σου ’λαχε απ’ τον θάνατον να μας γλυτώσης.
Ανάστησε απ’ την συμφοράν την πόλιν, άναξ,
όπως και τότε μάντευμα καλό στην πόλιν
έδωκες, δώσε μια φοράν ακόμη. Κ’ έτσι
αν είναι μεσ’ στον τόπο μας να βασιλεύης
κάλλιο γεμάτη η πόλις μας να ’ναι απ’ ανθρώπους
παρ’ αδειανή. Δεν θ’ άξιζε καράβι ή κάστρο 
έρημον απ’ ανθρώπινη ζωή που μένει.

ΟΙΔΙΠΟΥΣ 
Πολύ γνωστοί μου οι πόθοι σας, δυστυχή τέκνα.
Ξέρω και τι σας έφερεν ενώπιόν μου.
Ξέρω η αρρώστια όληνε δέρνει την πόλιν, 
μα σαν εμέναν’ άρρωστος κανείς δεν είναι.
Εσείς μονάχα θλίβεσθε για τον εαυτό σας.
Μα για την πόλιν και για μένα και για σένα
πονεί, ραγίζεται η ψυχή του βασιλέως.
Δεν είμαι ως από βαρύπνον να ξυπνώ ύπνον.
Ξέρετε πως τα δάκρυά μου ποτάμια τρέχουν
και σε πολλούς με πλάνησε δρόμους η έννια.
Κι ό,τι σωτήριο φάνηκε στους στοχασμούς μου
εις πράξιν ευθύς το ’βαλα. Του Μενοικέως
τον υιόν Κρέοντα έστειλα, τον συγγενή μου,
εις το μαντείον των Δελφών για να ρωτήση,
τι κάμνοντας ή λέγοντας την πόλιν σώζω.
Και καθώς συλλογίζομαι πως πλέον καιρός του
από το δελφικό ταξίδι να γυρίση
θλίβομαι° αλλ’ ως γυρίση λέω, πως θενά κάμω
ό, τι ο θεός μού πη με τους χρησμούς του.

ΙΕΡΕΥΣ
Μα σε κατάλληλον καιρόν το εσυλλογίσθης,
και οι νέοι λεν πως να ’ρχεται τον Κρέοντα βλέπουν.

ΟΙΔΙΠΟΥΣ
Άναξ Απόλλων, αν καλή τύχη μας φέρη
χαρούμενος στην όψιν, λέγω, θα ’ναι.

ΙΕΡΕΥΣ
Ας τον ρωτήσωμε° κοντά είναι ώστε να ’κούη.
Κρέων, ω άναξ, και του Μενοικέως βλαστάρι
ποιος ο χρησμός του θεού που μας κομίζεις;

ΚΡΕΩΝ
Καλός. Γιατί αν νικήσωμε τις δυσκολίες
όλα σε καλό θά ’βγουνε, πιστεύω, Οιδίπου.

ΟΙΔΙΠΟΥΣ
Αλλά ποιος ο χρησμός; γιατί όλ’ αυτά τα λόγια,
ούτε και με φοβίζουνε, ούτ’ ενθαρρύνουν.

ΚΡΕΩΝ
Αν θέλης να σ’ τον πω μπροστά τους, πε μου,
πρόθυμος είμαι. Στο παλάτι αλλοιώς ας έμπουμε.

ΟΙΔΙΠΟΥΣ
Λέγε τον φανερά. Επειδή για τούτους
πιότερο νιάζομαι παρά για την ζωήν μου.

ΚΡΕΩΝ
Θα πω λοιπόν ό,τι απ΄τον Φοίβον έχω ακούσει:
Μας δίνει φανερώτατα συμβουλή ο Απόλλων
το μίασμα να διώξωμεν από τας Θήβας.

ΟΙΔΙΠΟΥΣ
Και με ποιόν τρόπον; ποιος ο εξιλασμός;

ΚΡΕΩΝ
Πρέπει να διώξωμε τον ένοχο απ’ τας Θήβας,
ή να ξεπλύνωμε τον φόνον  μ’ άλλον φόνον°
γιατί το αίμα του μέσα εδώ πέρα σκούζει.

ΟΙΔΙΠΟΥΣ
Σε ποιόν μηνάει τάχα τέτοια τύχη ο Φοίβος;

ΚΡΕΩΝ
Άναξ, βασίλευε ποτέ στας Θήβας
ο Λάιος προτού δώσωμε σ’ εσέ το σκήπτρον.

ΟΙΔΙΠΟΥΣ
Έχω ακουστά, αν και ποτέ μου δεν τον είδα. 

ΚΡΕΩΝ
Αυτός λοιπόν σκοτώθηκε και τώρα ο Φοίβος 
να τιμωρήσωμε τον ένοχον προστάζει.

ΟΙΔΙΠΟΥΣ
Και σε ποιο μέρος βρίσκεται; τάχα θα βρούμε
του κρίματος του παλαιού το κρύφιον ίχνος;

ΚΡΕΩΝ
Σ’ αυτήν εδώ πως κρύβεται τη χώρα, λέγει,
κι ό,τι ζητάει κανείς το βρίσκει πάντα
και μοναχά ό,τι αμελεί, νομίζω, χάνει.

ΟΙΔΙΠΟΥΣ
Μεσ’ στο παλάτι ή στους αγρούς τον εσκοτώσαν;
ή σ’ άλλη χώρα απόμακρη ξενιτεμένον;

ΚΡΕΩΝ
Καθώς επήγαινε να λάβη στο μαντείον
χρησμόν κάπου τον σκότωσαν και δεν ξανάλθε.

ΟΙΔΙΠΟΥΣ
Και δεν τον είδε ούδ’ άγγελος ή ακόλουθός του
πού τον εσκότωσαν;

ΚΡΕΩΝ
Όχι, γιατί εσκοτώθηκαν και μόνον ένας,
που γλύτωσε απ’ τον θάνατον, γνωρίζει τούτο. 

ΟΙΔΙΠΟΥΣ
Ποιο; λέγε το! Γιατί μπορεί κανένας
από το λίγο πιο πολλά να συμπεράνη.

ΚΡΕΩΝ
Λένε λησταί τον σύντυχαν και τον σκοτώσαν
πολλοί που επάνω ρίχθηκαν στον βασιλέα.

ΟΙΔΙΠΟΥΣ
Πώς ήθελε κανείς βρεθή, να τον σκοτώση
ληστής, αν δεν τον πλήρωνεν από ’δώ κάποιος;

ΚΡΕΩΝ
Τούτο και τότε πίστεψαν. Αλλ’ αφού εχάθη
ο βασιλεύς δεν βρέθηκε κανείς βοηθός μας.

ΟΙΔΙΠΟΥΣ
Τι σας εμπόδισε να μάθετε ποιος ήταν 
του βασιλέως που εχάθηκεν ο δολοφόνος;

ΚΡΕΩΝ
Η Σφιγξ με τα τραγούδια της τα αινιγματώδη.

ΟΙΔΙΠΟΥΣ
Όμως εγώ στο φως τούτα θα βγάλω.
Άξια ο Φοίβος μας θυμίζει και συ άξια
το ξεχασμένο το θανάσιμο το κρίμα°
και δίκαια τον βασιλέα βοηθόν θα βρήτε
εμένα--όχι για χάρι των νεκρών μονάχα, 
αλλά και για την ίδια μου τη σωτηρία.
Θα διώξω εγώ την εντροπήν από τας Θήβας,
γιατί ο φονιάς που έχει τον Λάιον σκοτωμένα,
μπορεί και μένα να σκοτώση καμμιάν ώρα.
Λοιπόν κάμνω καλό στον εαυτό μου αν έτσι
τον θάνατον εκδικηθώ του βασιλέως.
Όσο πιο γλίγωρα μπορείτε σηκωθήτε
της ικεσίας πέρνοντας μαζί τις δάφνες.
Κι άλλος εδώ τον λαόν του Κάδμου ας συμμαζέψη.
Εγώ ό, τι δυνατόν θα επιτελέσω, κ’ έτσι
ή ευτυχισμένοι ή δυστυχείς θενά γενούμε.

ΙΕΡΕΥΣ
Ω τέκνα, ας εγερθούμε, γιατί πλέον εκείνα
που να ζητήσωμε ήλθαμε μας υπεσχέθη
και ο Φοίβος που μας έστειλε τους θείους χρησμούς του
βοηθός ας έλθη και σωτήρ στην πόλι ετούτη.

ΧΟΡΟΣ

Στροφή α΄

Ω του Διός γλυκύλαλε χρησμέ, που απ’ το μαντείον
το πλούσιον εδιάβηκες στας Θήβας,
υπομονή δεν έχω εγώ και ο φόβος με κατέχει, 
ευσπλαχνικέ θεέ της Δήλου.
Γιατί φοβούμαι την θεϊκή αξέχαστην οργή σου°
ποιος ξέρει η προσταγή σου
ποιο παλαιό να κάμωμε λησμονημένο χρέος 
ξανά θα μας προστάξη;
Πε μου αθάνατη θεά,
της Ελπίδος τέκνον, Φήμη.

Αντιστροφή α΄

Σ’ εσένα πρώτην δέομαι, Αθηνά του Διός κόρη,
και στην βοηθόν της πόλεως θεάν την αδελφή σου,
την Άρτεμι, στον κύκλιον της αγοράς τον θρόνον
που μένει θρονιασμένη,
και στον Απόλλωνα τον τοξότη.
Τους τρεις καλώ σας βοηθοί  να ’λθήτε στα δεινά μας.
Αν άλλοτε σε δυστυχίαν αρχαίαν εσείς σωτήρες
εδράματε κι εδιώξατε την φλόγα της καταστροφής,
και τώρα να βοηθήσετε.

Στροφή β΄

Αλλοίμονον που ανάριθμα πάμπολλα τα δεινά μου
κι ο λαός πάσχει ολόκληρος--
ποιος τρόπος, ποια φροντίδα μου
θα διώξη το κακό απ’ την πόλιν;
Φυτό δεν αναδίν’ η γη
με πόνους και με βάσανα
γεννούνε οι δύστυχες μητέρες.

Και θενά ιδής να τρέχουνε προς του Άδη τ’ ακρογιάλι,
όπως πουλιά που πέτονται το ’να ξοπίσω στ’ άλλο
πιο γλίγωρα κι απ’ τη φωτιά
την αδάμαστην ακόμα.

Αντιστροφή β΄

Κ’ έτσι η πόλις χάνεται--
και των παιδιών που κείτονται
τ’ άθαφτα σώματα στη γη
τον θάνατον γεννούν στη χώρα.
Και οι παντρεμένες και οι γρηές μπρος τους βωμούς μητέρες
παρακαλούν να λυτρωθούν απ’ των δεινών το πλήθος.
Και αντιλαλούν του εξιλασμού
φροντίδες και αναστεναγμοί!

Στροφή γ΄

Τον Άρη, τον ολέθριον, όπου χωρίς ασπίδας
φλέγει με καθώς έρχεται μεσ’ από θρήνους,
από τη γη μας μακριά κάμε να φύγη
προς τα πελάγη ας πάη της Αμφιτρίτης,
είτε στη μαύρη θάλασσα,
ή όπου βογγά ο Βορριάς της Θράκης.
Γιατί ορθόν ό, τι αν αφήση η μέρα
έρχεται η νύκτα και το συντρίβει.
Αυτόν εσύ πατέρα Ζευ, ω δέσποτα των αστραπών,
με το δικό σου σύντριψε το αστροπελέκι.

Αντιστροφή γ΄

Θέλω τα ολάγρια βέλη σου, Φοίβε μου Λύκιε,
με τα χρυσά δοξάρια σου
ρίχνοντας να μας σώσης, 
τον Χρυσομίτραν Διόνυσον
ακόμη επικαλούμαι
που είναι προστάτης των Θηβαίων,
τον Βάκχον, τον κρασοπρόσωπον
σύντροφον των Μαινάδων
να εγγίση μ’ ένα ολόκαυστον
πεύκο τον Άρη που οι θεοί
καθόλου δεν τιμούνε.

ΟΙΔΙΠΟΥΣ
Αυτά παρακαλείς εσύ: Αν θες να γείνουν
καταλεπτώς όσα ζητής, πρέπει ν’ ακούσης
προσεκτικά τα λόγια μου και θενά λάβης
παρηγορίαν υπέρτατην εις τα δεινά σου.
Τους λόγους τούτους θα σου πω αμέσως τώρα.
Αν και την πράξιν αγνοώ κι αγνοώ τον φόνον
και ούτ’ ένα έχω μαρτύριον να μ’ οδηγήση.
Αλλ’ όμως επειδή συμπατριώτης είμαι
δικός σας, ακούστε με τούτο σας κηρύττω:
αν ίσως και κανείς σε σας τον βασιλέα
ποιος σκότωσε γνωρίζει, τον προστάζω
να ’λθή καταλεπτώς να φανερώση εμένα 
την πράξιν. Αν ο ένοχος ο ίδιος φοβάται
το φοβερό που ετέλεσε να ειπή το κρίμα,
μήπως και λάβη την ποινήν όπου τ’ αξίζει, 
κηρύττω εγώ πως άφοβα να πη το κρίμα
μπορεί και, λέγω, απείραχτον θα τον αφήσω.
Δεν θενά πάθη τίποτε, μόνο απ’ τας Θήβας
μακριά θα φύγη απείραχτος ο δολοφόνος.
Αν λάχη πάλι και κανείς σε σας γνωρίζη,
πως είν’ αυτός που εσκότωσε τον βασιλέα
απ’ άλλη χώρα μακρινήν, ας μη το κρύψη
και πλούσια του υπόσχομαι θα τον αμείψω,
χάρι γι’ αυτό παντοτεινή θα του χρωστάω.
Αν πάλι μου το κρύψετε αυτό από φόβον,
φοβούμενοι μη φίλο σας ή τον εαυτό σας
βλάψετε, τουτ’ ακούσατε που εγώ κηρύττω:
Να μη δεχθή τον ένοχον κανείς, κανείς σας
στο σπίτι του° να μη δεχθή να του μιλήση,
μήτε στας δεήσεις σύντροφον να τόνε λάβη,
ακόμη ούτε τους χέρνιβας να του προσφέρη.
Προστάζω να τον διώχνετε Θηβαίοι καθένας
από τ’ αγνά τα σπίτια σας, γιατί μιαίνει,
ως το μαντείον εκήρυξε, την πόλιν όλη.
Εγώ λοιπόν το πρόσταγμα θενά τελέσω
ο Φοίβος που μας έστειλε, και θα εκδικήσω
τον σκοτωμόν του άμοιρου του βασιλέως.
Κατάρα αφήνω, τούτα μου τα λόγια  όλοι
εις έργον να τα βάλετε, για το χατίρι
της πόλεως, όπου φθείρεται, και το δικό μου.
Γιατί αν δεν επρόσταζεν ακόμη ο Φοίβος
την πόλιν να εξαγνίσωμεν από το κρίμα, 
πάλι κακό θε νά ’τανε, αφού κ’ εχάθη
μεσ’ στους ανθρώπους ο άριστος των Θηβαίων ο άναξ,
ν’ αφήσωμε ανεκδίκητον τον σκοτωμό του.
Τώρα στον ίδιον που έλαχε να βασιλεύω
θρόνον, που αυτός βασίλευε, την ίδιαν κλίνη
την ίδια ακόμη σύζυγον μ’ εκείνον να ’χω,
κι αν άκληρος δεν πέθαινε, θα ’ταν αδέλφια
τα τέκνα του που θα ’καμνε με τα δικά μου°
τον έχει δαμασμένο ωιμέ η κακή τύχη
τον Λάιον° μα πατέρα μου σα να τον είχα
θα προσπαθήσω το φονιά του Λαΐου να πιάσω,
του Λαΐου, όπου ο Λάβδακος έχει γεννήσει,
του Πολυδώρου το παιδί, όπου κρατάει
από του Κάδμου τη γενιά κι απ’ τον παλιόν Αγήνορα.
Και τους θεούς παρακαλώ να μη αναδώση
βλαστόν η γη σ’ εκείνονε που δεν θα κάμη,
όσα προστάζω° δέομαι στους θεούς ακόμη 
παιδί να μη του γεννηθή από τη γυναίκα
μιά συμφορά χειρότερη απ’ αυτήν να λάχη.
Κατάρα και στους ένοχους είτε πολλοί ’ναι
είτ’ ένας° κακοθάνατος κακά να πάη.
Και αν είν’ μεσ’ στο παλάτι μου και τον γνωρίζω,
ας πέση επάνω μου ο θυμός των αθανάτων
κι όποια κατάρα έδωκα σ’ εμέ να στρέξη
και στους Θηβαίους που ακούνε με ας είν’ η Δίκη
σύμμαχη και παντοτεινά οι Αθάνατοι
ας τους βοηθούνε. 

ΧΟΡΟΣ
Άναξ, καθώς εμίλησες κ’ εγώ μιλάω.
Τον Λάιον δεν εσκότωσα° ούτε γνωρίζω
τον ένοχον, και δύναται μόνο ο Απόλλων
την απορίαν που εγέννησε και να τη λύση.

ΟΙΔΙΠΟΥΣ
Σωστά μιλείς. Μα ποιος μπορεί από τους ανθρώπους
να εξαναγκάση εις κάτι τι τους Ολυμπίους;


ΧΟΡΟΣ
Μιάν άλλη συμβουλή μπορώ να δώσω.


ΟΙΔΙΠΟΥΣ
Και μίαν ακούω πρόθυμος, αν θες, και δύο.

ΧΟΡΟΣ
Ο Τειρεσίας γνωρίζομε πως όσα ο Φοίβος
μπορεί, κ’ εκείνος δύναται να τα μαντεύση°
κι αν τον ρωτήσωμε μπορεί (ποιος ξέρει;)
αυτά όλα καθαρότατα να μας γνωρίση.

ΟΙΔΙΠΟΥΣ
Και τούτο δεν τ’ αμέλησα. Ο Κρέων, ως μου ’πε,
να τονε φέρουν έστειλε τον μάντι άγγέλους,
και πως ακόμη αργοπορεί, απορώ, φίλε.

ΧΟΡΟΣ
Και τ’ άλλα αβέβαια φυσικά και κούφια λόγια.

ΟΙΔΙΠΟΥΣ
Ποια λόγια; πε μου γλίγωρα, θέλω να μάθω.

ΧΟΡΟΣ
Λένε πως τον σκότωσε κάποιος διαβάτης.

ΟΙΔΙΠΟΥΣ
Έτσι ακουστά το ’χω κ’ εγώ. Μα ποιος τον είδε;

ΧΟΡΟΣ
Ακόμη και αν αφόβητη τύχ’ η ψυχή του,
όμως θαρρώ η κατάρα σου θα τον μακρύνη.

ΟΙΔΙΠΟΥΣ
Όποιος χωρίς να ταραχθή κάμνει το κρίμα,
εκείνον δεν τρομάζουνε τα μάταια λόγια.

ΧΟΡΟΣ
Ιδού όμως που αφανέρωτος δεν θενά μείνη°
τον θείον τώρα εδώ οδηγούν τον Τειρεσίαν
τον μάντιν, όπου ενδόμυχην μες τα βαθειά του 
μόνος του μέσα στους θνητούς αλήθειαν έχει.

ΟΙΔΙΠΟΥΣ
Συ, που τα πάντα δύνασαι να κρίνης, μάντι,
κι όσα μπορούν να λέγωνται κι όσ’ άρρητα είναι,
ω Τειρεσία, επίγεια μαζί και ουράνια,
την συμφοράν που δέρνει μας αν και δεν βλέπεις,
ξέρεις καλά κ’ αισθάνεσαι° μονάχα εσένα,
άναξ, προστάτη ευρίσκομε στη δυστυχία.
Ο Φοίβος, όπως θα ’μαθες απ’ τους αγγέλους
σ’ εκείνους όπου εστείλαμε να τον ρωτήσουν,
παράγγειλε πως άλληνε γιατρειά καμμία
δεν είναι ή να σκοτώσωμε του βασιλέως
Λαΐου, ή να εξορίσωμε τους δολοφόνους.
Η σωτηρία μας κρέμεται σ’ εσένα μόνον.
Το πιο αγαθό που δύναται κανείς να κάμη
είναι να κάμνη το καλό με κάθε τρόπο.

ΤΕΙΡΕΣΙΑΣ
Αλλοίμονο! Πόσο βαρύ καλά να ξέρης
το αληθινό που ανήμπορο να σε βοηθήση
κ’ είναι συνάμα βλαβερό. Ξεχνώντας όμως
ό, τι καλά δεν ήξερα ήλθα εδώ πέρα°
τέτοιαν αλλοιώς δεν θα ’χα εγώ τόλμην ο μάντις.

ΟΙΔΙΠΟΥΣ
Τι να συμβαίνη κι άθυμος μας ήλθες, μάντι;

ΤΕΙΡΕΣΙΑΣ
Στο σπίτι μου να ξαναπάω άσε με, Οιδίπου.
Τη δυστυχία καλύτερα θενά υπομείνης,
κ’ εγώ πάλι καλύτερα την εδική μου.

ΟΙΔΙΠΟΥΣ
Δίκαια δεν λες ούτε αρεστά στην πόλιν, μάντι,
την πόλιν όπου σ’ έθρεψε καθώς αρνείσαι,
από απορία που σου ζητάει να τήνε βγάλης.
Μη, σ’ εξορκίζω στους θεούς, ω Τειρεσία,
αρνείσαι που όλοι, ικέται σου, παρακαλούμε.

ΤΕΙΡΕΣΙΑΣ
Είναι γιατί δεν ξέρετε° μα εγώ ποτέ μου
δεν θενά πω το μάντευμα που μέλλει, Οιδίπου,
να φανερώση τα φρικτότατά σου έργα.

ΟΙΔΙΠΟΥΣ
Τι λες; Καλά γνωρίζοντας τα πάντα κρύβεις;
Μας καταστρέφεις, μα το ναι, και μας προδίδεις.

ΤΕΙΡΕΣΙΑΣ
Τον εαυτό μου δεν ποθώ και σε να θλίψω.
Τι λοιπόν μάταια μ’ ερωτάς και μ’ εξετάζεις,
αφού είναι αδύνατο από μέ κάτι να μάθης;

ΟΙΔΙΠΟΥΣ
Ω ελεεινότατε άνθρωπε, που κ’ έναν βράχον
μπορείς να οργίσης, δεν θα πης ό, τι ρωτούμε,
αλλά έτσι αδάκρυτος, αλύγιστος θα μείνης;


ΤΕΙΡΕΣΙΑΣ
Για τον θυμό μου εμένα ψέγεις τάχα,
και την οργήν που σε κατέχει δεν τη βλέπεις;

ΟΙΔΙΠΟΥΣ
Οργίζομαι° μα ποιος ακούοντας τέτοια τάχα
λόγια, θα ’μενε ανόργιστος, όπου την πόλιν,
την πόλιν που σ’ εγέννησεν αυτά ατιμάζουν;

ΤΕΙΡΕΣΙΑΣ
Μόνα τους θα φανερωθούν° τι κι αν τα κρύβης;

ΟΙΔΙΠΟΥΣ
Τότε λοιπόν τι ανάγκη σου να μας τα κρύβης;

ΤΕΙΡΕΣΙΑΣ
Πιότερα δεν μπορώ να πω. Έτσι όσο θέλεις
πλάνταζε, θύμωνε άγρια° δεν με φοβίζεις.

ΟΙΔΙΠΟΥΣ
Ναι! βαρυθυμωμένος είμαι, και κανένα
δεν θενά λείψω να σου ’πω, απ’ όσα, αλήθεια,
πιστεύω° λοιπόν μάθε το πως καλά ξέρω
ότι όχι μόνο τους φονείς εσύ γνωρίζεις, 
αλλ’ ότι και συνέτρεξες αυτόν τον φόνον.
Έστω κι αν δεν εμόλυνες στου Λαΐου το αίμα
τα χέρια σου. Αν δε σ’ έκαμνε τυφλόν η τύχη,
εσένα θενά πίστευα αυτουργόν του φόνου.

ΤΕΙΡΕΣΙΑΣ
Αλήθεια; εγώ στο κήρυγμα να εμμείνης, λέγω,
και πλέον από σήμερα ούτ’ εγώ, ούτε τούτοι
ταιριάζει ν’ απευθύνομε σ’ εσέ τον λόγον,
που είσαι το ανόσιο μίασμα του τόπου!

ΟΙΔΙΠΟΥΣ
Τέτοιαν απότολμην κατηγορία σ’ εμένα
ρίχνεις και απ’ το θυμό μου θα γλυτώσης, λέγεις;

ΤΕΙΡΕΣΙΑΣ
Ήξευρα πως πικρή η αλήθεια που είπα.

ΟΙΔΙΠΟΥΣ
Αυτά δεν σου τα δίδαξε η μαντεία βέβαια.

ΤΕΙΡΕΣΙΑΣ
Εσύ να πω μ’ ανάγκασες όσα δεν θέλω.

ΟΙΔΙΠΟΥΣ
Ποιά να μου πης σ’ ανάγκασα; λέγε ν’ ακούσω.

ΤΕΙΡΕΣΙΑΣ
Τάχα καλά δεν μ’ άκουσες; τι ζητάς τώρα;

ΟΙΔΙΠΟΥΣ
Δεν κατάλαβα καλά, για ξαναπέ μου.

ΤΕΙΡΕΣΙΑΣ
Λέγω πως είσαι ο ένοχος που εμείς ζητούμε.

ΟΙΔΙΠΟΥΣ
Για τις διπλές δεν θα χαρής, βέβαια, βρισιές σου.

ΤΕΙΡΕΣΙΑΣ
Κι άλλα να πω; και πιότερο να σε θυμώσω;

ΟΙΔΙΠΟΥΣ
Πες ό, τι θέλεις. Μάταια, κούφια τα λόγια.

ΤΕΙΡΕΣΙΑΣ
Λέγω λοιπόν σ’ αισχρότατη πως ήλθες σχέσιν
με τους στενούς σου συγγενείς° και δεν γνωρίζεις 
πόσο κακή είναι η θέσις σου.

ΟΙΔΙΠΟΥΣ
Έννια σου κι ατιμώρητος δεν θ’ απομείνης.

ΤΕΙΡΕΣΙΑΣ
Βέβαια, σαν έχη δύναμιν κάποια η αλήθεια.

ΟΙΔΙΠΟΥΣ
Μέσα σου δεν ευρίσκεται η αλήθεια εσένα, 
τυφλός και στα μάτια και στ’ αυτιά και στον νουν είσαι.

ΤΕΙΡΕΣΙΑΣ
Δυστυχισμένος είσαι που μ’ ονειδίζεις με τέτοια°
θα σε ονειδίσουν αύριον εσένα όλοι.

ΟΙΔΙΠΟΥΣ
Άπαυτη τύφλα σε κρατεί και δεν κατέχεις
ουδέ κ’ εμέ, ουδέ κι άλλονε θνητόν να βλάψης,
απ’ όσους χαίρονται αγαθό το φως του ήλιου.

ΤΕΙΡΕΣΙΑΣ
Βέβαια εγώ δεν ημπορώ να βλάψω εσένα,
είν’ ο Απόλλων αρκετός για να το κάμη.

ΟΙΔΙΠΟΥΣ
Ο Κρέων να επινόησεν αυτά ή μονάχος 
εσύ;

ΤΕΙΡΕΣΙΑΣ
Ατός σου εβλάφθηκες εσύ. Ο Κρέων τι φταίει;

ΟΙΔΙΠΟΥΣ
Ω πλούτε και βασιλεία στην γην, που απ’ όλες
τις τέχνες τις ανθρώπινες εξέχεις° κάμνεις
όλοι του βασιλέως τη ζωή  να τη ζηλεύουν,
αφού για τον βασιλικόν τον θρόνον, όπου
η πόλις μού τον έδωκε, άξιό μου δώρο,
χωρίς εγώ να το ζητώ, τούτος ο Κρέων,
ο πρώτα φίλος μου πιστός, μ’ επιβουλεύει,
το σκήπτρον αυτό θέλοντας για τον εαυτό του,
και μου ’στειλε τον μάγο αυτόν και τον πανούργον,
τον δόλιον, τον αγύρτη αυτόν που μόνο
κέρδη αγαπά, κ’ είναι τυφλός εις την μαντείαν.
Πότε, για πε μου, εδείχθηκες μάντις αλήθεια;
Όταν η Σφιγγοπρόσωπη εδώ ήτον Σφίγγα,
και ξωτικά ετραγούδαε τα αινίγματά της,
δεν έδινες σωτήριες τις συμβουλές σου°
το αίνιγμα ευκολοξήγητο δεν ήτον τότε,
ούτε ήτονε του καθενός για να το λύση°
μαντείαν εχρειαζότανε που δεν τη βρήκες
στους οιωνούς που εξέταζες, αλλ’ ούτε ακόμη
θεός κανείς σ’ την έδωκεν. Εγώ όμως ήλθα
χωρίς να ξέρω τίποτε, ο Οιδίπους, λύω
το αίνιγμα και την τρομερή την σφίγγα φθείρω.
Από τον θρόνο ωρκίσθηκες ν’ απομακρύνης
εμέ, σιμά στον Κρέοντα να βασιλεύης.
Μου φαίνεται πως κλαίοντας και οι δύο τας Θήβας
θ’ αφήσετε° το μίασμα μαζί θα φύγη.
Τα γερατειά αν δε σεβόμουν θα ’βλεπες ποία
ανταμοιβή θα λάβαινες στους λογισμούς σου.

ΧΟΡΟΣ
Σ’ εμάς ο θυμός φαίνεται πως και τα λόγια
τα δικά του εμπνέει, βασιλεύ, και τα δικά σου.
Τέτοια δεν μας χρειάζονται. Μα πρέπον είναι,
την άριστη για τον χρησμόν να βρούμε λύσιν.

ΤΕΙΡΕΣΙΑΣ
Τι κι αν λογιέσαι βασιλεύς; Εγώ θα δώσω
απόκρισιν ανάλογη στ’ άθλιά σου λόγια°
γιατί κ’ εγώ την δύναμιν ετούτην έχω.
Δεν είμαι σκλάβος εδικός σου αλλά του Φοίβου°
της προστασίας του Κρέοντος δεν έχω ανάγκην.
Με τέτοια γλώσσα σου μιλώ τυφλός γιατί είπες
πως είμαι, αλλ’ αν του λόγου σου ανοιχτομάτης
είσαι, γιατί στην άβυσσον που έχεις φθασμένα
δεν βλέπεις; Και το σπίτι σου ποιο ’ναι δεν ξέρεις.
Μήπως γνωρίζεις την γενεάν όπου κρατιέσαι;
Δεν ξέρεις ότι μισητός στους συγγενείς σου
τους πεθαμένους έλαχες και σ’ όσους ζούνε, 
και πως διπλή φρικτότατη των γονέων κατάρα
από τας Θήβας, άθλιε, θα σε μακρύνη;
Εσένα που καμώνεσαι γι’ ανοιχτομάτης,
ποιος τόπος από την φωνήν δεν θ’ αντηχήση
την εδική σου; ποιο βουνό, ποιος άλλος
Κιθαιρών τέτοιον άνομον που έκαμες γάμον
και μπήκες καλοτάξιδος σ’ αυτό το σπίτι;
Αλλ’ ούτε των άλλων σου κακών το πλήθος
γνωρίζεις που σε κάμνουνε με τα παιδιά σου
ίσον. Και τώρα ονείδιζε αν ημπορέσης
εμένα και τον Κρέοντα, όσο κι αν θέλης°
χειρότερη κανένας σου θνητός δεν θα ’χει
τύχην από όσους τρέφονται στην γην ετούτη.

ΟΙΔΙΠΟΥΣ 
Αλλά μπορεί τέτοια ν’ ακούη κανένας λόγια
και να υπομένη; Πήγαινε σου λέγω γέρο
στων θεών την κατάρα--!
Πήγαινε πίσω σπίτι σου. Φύγε απ’ εμπρός μου.  

ΤΕΙΡΕΣΙΑΣ
Ποτέ δεν θενα ’ρχόμουνα, αν δεν μ’ εκάλεις.

ΟΙΔΙΠΟΥΣ
Σ’ εκάλεσα όχι ελπίζοντας μωρολογίες,
αλλοιώς δεν θενά πάταγες εις το παλάτι.

ΤΕΙΡΕΣΙΑΣ
Τέτοιος εγώ εγεννήθηκα: μωρός για σένα,
μα συνετός για τους γονείς που σ’ έχουν κάμει.

ΟΙΔΙΠΟΥΣ
Για ποιους γονείς; ποιος μ’ έκαμεν απ’ τους ανθρώπους;

ΤΕΙΡΕΣΙΑΣ
Η μέρα τούτη θα σε φάη, που θενά δείξη
ποιος σ’ έκαμε.

ΟΙΔΙΠΟΥΣ
Αινιγματώδη, σκοτεινά λόγια, μου λέγεις.

ΤΕΙΡΕΣΙΑΣ
Μα έλεγες πως τα αινίγματα ξέρεις και λύνεις.

ΟΙΔΙΠΟΥΣ
Ψέγε με για όσα εβοήθησαν να γείνω μέγας.

ΤΕΙΡΕΣΙΑΣ
Αυτή σου η τύχη σ’ έφθειρε, δυστυχισμένε.

ΟΙΔΙΠΟΥΣ
Λίγο με μέλλει, αφού ’σωσα μ’ αυτήν τας Θήβας.

ΤΕΙΡΕΣΙΑΣ
Φεύγω! Παιδί μου, οδήγει με να πάω στο σπίτι.

ΟΙΔΙΠΟΥΣ
Ας σε οδηγήση. Πήγαινε αφού είσαι εμπόδιο,
να τελεσθή το πρόσταγμα τ’ άγιο του Φοίβου.

ΤΕΙΡΕΣΙΑΣ
Είπα, όσα μ’ ερωτήσατε° και τώρα φεύγω
και δεν φοβούμαι θάνατον εγώ από σένα.
Σου λέγω μόνον ο άνθρωπος όπου ζητούνε,
εκείνος όπου εσκότωσε τον βασιλέα
είναι μπροστά, και μέτοικος αν λέη πως είναι,
γλίγωρα θα τον εύρετε να ’ναι Θηβαίος.
Δεν θα χαρή για τούτη του την καλή τύχην,
θα τυφλωθή, προλέγω σας, και θα πλανάται
ξένος μέσα στην ξενιτειά με το ραβδί του
να βρή τον δρόμον ψάχνοντας° ο ίδιος
πατέρας και αδελφός ομού και της μητρός του
μαζί παιδί και σύζυγος !... Εσείς θα ιδήτε
πώς είναι, και πώς έσπειρεν ίδια γυναίκα
με τον πατέρα θα βρεθή. Καλά στοχάσου
μπαίνοντας στο παλάτι σου αυτά που λέγω°
κι αν εύρης ότι ψέματα σου λέγω, τότε
να μην πιστεύης στη δική μου την μαντείαν.

ΧΟΡΟΣ

Στροφή α΄

Ποιος είν’ αυτός, που ο Δελφικός μαντικός είπε βράχος
πως έκαμε με φονικά τα χέρια κακά τόσα;
Είναι καιρός,
πιο γλίγωρα από τ’ ανεμόποδ’ άτια
το πόδι του γοργό να πάρη
να πάη μακριά.
Ο Απόλλων με τις αστραπές
και τη φωτιά και το δοξάρι
κινιέται κατ’ επάνω του,
και φοβερές τον ακολουθούν
οι αλάθευτες Εριννύες.

Αντιστροφή α΄

Γιατί έλαμψε απ’ του Παρνασού την κορυφή τη χιονισμένη
χρησμός, όπου προστάζει μας να βρούμε το φονιά,
γιατί συχνάζει στ’ άγρια
τα δασωμένα μέρη,
στ’ άντρα, στους βράχους και 
σαν ταύρος με το πόδι του,
το δύστυχο ο δυστυχισμένος,
το μάντευμα το Δέλφιον,
που από τον ομφαλόν της γης εστάλη,
μακριά να διώξη θέλει.
Όμως το θεϊκό μάντευμα
πετάει πάντα ζωντανό
τριγύρω απ’ τον δυστυχισμένον.

Στροφή β΄

Δεινή λοιπόν η ταραχή που φέρνει ο μάντις,
ούτ’ είν’ απίστευτα όσα λέει και πιθανά δεν είναι.
Έτσι δεν ξέρω τι να ειπώ,
με των ελπίδων τα φτερά πετάω
ούτε στο μέλλον βλέποντας ούτε και στο παρόν.
Η έχθρα πώς εστάθηκεν
ανάμεσα στη γενεά του Λαβδάκου
και στου Πολύβου το παιδί,
ούτ’ άλλοτε άκουσα ποτέ
ούτε και τώρα ξέρω,
κι έτσι εκδικούμενος εγώ
τον σκοτωμόν του Λαΐου, 
ένοχον τον Οιδίποδα στον λαόν να παραστήσω.

Αντιστροφή β΄

Όμως ο Ζευς και ο Δελφικός θεός καλά γνωρίζουν
τ’ ανθρώπινα. Αλλ’ απίστευτο
κανένας από τους ανθρώπους μάντις
στην κρίσι να υπερέχη εμένα.
Στη σοφία στέκ’ η υπεροχή
απ’ άνθρωπον ανθρώπου.
Όμως ποτέ δεν θα ’ψεγα τον βασιλέα, αν δεν έβλεπα
απόδειξι στων κατηγόρων του τα λόγια.
Γιατί άλλοτε, που φανερά η Φτερωμένη Κόρη
γοργόπεσεν απάνω του, σοφός εδείχθη
και αληθινά σωτήριος εις την πόλιν--
γι’ αυτό ποτέ στη σκέψι μου κακός δεν θα ’ναι ο Οιδίπους.

ΚΡΕΩΝ
Άνδρες Θηβαίοι, ως έμαθα πως ο Οιδίπους
κατηγορίες βαρύτατες λένε μου ρίχνει,
ήλθα επειδή δεν βάσταξα. Γιατί αν πιστεύη
της δυστυχίας που του ’τυχε πως είμ’ αιτία
ή πως κακό εγώ του ’καμα με λόγια ή μ’ έργα,
δεν θέλω πιότερο να ζω μ’ αυτόν τον ψόγον,
γιατί μικρή δεν έχω εγώ απ’ αυτόν ζημία°
ζημία, νομίζω, υπέρτατη πως είνε
οι φίλοι κακόν να μ’ ονομάσουνε.

ΧΟΡΟΣ
Τούτα σου κατηγόρησαν μες το θυμό τους,
κι όχι γιατί τα νόμισαν σωστά πως είναι. 

ΚΡΕΩΝ
Είπαν πως τάχα έβαλα το μάντι εγώ
να ειπή όσα είπε.

ΧΟΡΟΣ
Έλεγαν τέτοια° μα γιατί, δεν ξέρω, Κρέων.

ΚΡΕΩΝ
Με τα σωστά του τα ’λεγεν αυτά τα λόγια;

ΧΟΡΟΣ
Δεν ξέρω. Των αρχόντων δεν θωρώ τα έργα.
Ιδού όμως βγαίνει ο βασιλεύς απ’ το παλάτι.

ΟΙΔΙΠΟΥΣ
Ω συ! Πώς είν’ και τόλμησες μπροστά μου να ’λθης
και να πατήσης του σπιτιού μου το κατώφλι,
συ φανερά το βασιλιά που έχεις σκοτώσει,
και που ληστής του θρόνου μου να γείνης θέλεις.
Πε μου για χάρι των θεών, για ποιόν μ’ επήρες,
ανόητον τάχα ή δειλόν, κι αυτά μου κάμνεις
ή μήπως τάχα νόμισες εγώ την πανουργίαν
δεν θενά καταλάβαινα και θα εδεχόμουν;
Τάχα μωρότατος δεν είσαι να πιστεύης,
πως δίχως φίλους και λαόν θενά μπορέσης
από τα χέρια μου τη βασιλεία ν’ αρπάξης
όπου με χρήματα και φίλους αποκτούνε;

ΚΡΕΩΝ
Ξέρεις τι θα ’τανε καλό να κάμης; άκου
ίσα προς όσα μου είπες τώρα λόγια, Οιδίπου,
κ’ έπειτα μόνος σου μπορείς και κρίνεις.

ΟΙΔΙΠΟΥΣ
Εύγλωττος είσαι. Δύσκολα όμως σ’ ακούω
γιατί πως είσαι άπιστος, βρέθηκες, φίλος.

ΚΡΕΩΝ
Θα σου εξηγήσω τούτο. Δέξου να μ’ ακούσης.

ΟΙΔΙΠΟΥΣ
Μη μου αρνηθής το ότι κακός εστάθης, Κρέων.


ΚΡΕΩΝ
Αν την αστόχαστη την τόλμη σου νομίζεις
πως κάτι αξίζει, βέβαια, δίκιο δεν έχεις.

ΟΙΔΙΠΟΥΣ
Επίβουλος σε συγγενή σου εδείχθης, κ’ έτσι
νομίζεις ατιμώρητος πως θενά μείνης;

ΚΡΕΩΝ
Ομολογώ πως δίκαια μίλησες τώρα,
αλλ’ όμως τι ’ναι το κακό που σου ’χω κάμει;

ΟΙΔΙΠΟΥΣ
Μου ’λεγες ή δεν μου ’λεγες πως ειν’ ανάγκη,
να στείλω εδώ να φέρουνε τον Τειρεσία;

ΚΡΕΩΝ
Αυτήν μου δεν την άλλαξες τη γνώμη ακόμη.

ΟΙΔΙΠΟΥΣ
Πόσος καιρός επέρασε αφ’ ότου ο Λάιος...

ΚΡΕΩΝ
Έκαμε τι; Δεν ξέρω τι ’ναι όπου ρωτάς με.

ΟΙΔΙΠΟΥΣ
Εχάθη από θανάσιμην κρυφήν αιτία;

ΚΡΕΩΝ
Αμέτρητος καιρός έχει, θαρρώ, περάσει.

ΟΙΔΙΠΟΥΣ
Και τότε μάντιν λέγανε τον Τειρεσία;

ΚΡΕΩΝ
Σοφόν και τότε. Κι όμοια τον ετιμούσαν.

ΟΙΔΙΠΟΥΣ
Και τάχα μ’ εθυμήθηκεν ο μάντις τότε;

ΚΡΕΩΝ
Όχι δεν σ’ εθυμήθηκε ποτέ, πιστεύω.

ΟΙΔΙΠΟΥΣ
Αλλ’ ούτε τον ρωτήσατε για τους φονιάδες;

ΚΡΕΩΝ
Πώς όχι! τον ρωτήσαμε, μα δεν μας είπε.

ΟΙΔΙΠΟΥΣ
Γιατί σας το ’κρυψε ο σοφός ο μάντις τούτο;

ΚΡΕΩΝ
Δεν ξέρω. Να σιγώ λοιπόν, άναξ, ταιριάζει.

ΟΙΔΙΠΟΥΣ
Κάτι θα ξέρης, μολαταύτα, έστω και λίγο.

ΚΡΕΩΝ
Πε μου, κι αν ξέρω κάτι τι δεν θα το κρύψω.

ΟΙΔΙΠΟΥΣ
Λέγω, αν δεν συμφώναγε με σένα ο μάντις,
του Λαΐου φονιάς δεν θα ’λεγε πως είναι ο Οιδίπους.

ΚΡΕΩΝ
Δεν ξέρω ο μάντις τι σου λέγει. Ωστόσο θέλω
να μάθω, ως θες και συ από με να μάθης.

ΟΙΔΙΠΟΥΣ
Εξέταζε. Φονιά ποτέ δεν θενά μ’ εύρης.

ΚΡΕΩΝ
Πώς; μη δεν έχης σύζυγον την αδελφή μου; 

ΟΙΔΙΠΟΥΣ
Απ’ όσα λέγεις τίποτε δεν απαρνούμαι.

ΚΡΕΩΝ
Μαζί της δεν μερίζεσαι την εξουσίαν;

ΟΙΔΙΠΟΥΣ
Σ’ ό, τι ποτέ μού ζήτησε όχι δεν είπα.

ΚΡΕΩΝ
Τάχα δεν με τιμούν ίσα με σας τους δύο;

ΟΙΔΙΠΟΥΣ
Αλλ’ όμως εδώ δείχνεσαι κάκιστος φίλος.

ΚΡΕΩΝ
Όχι. Αν αμερόληπτα θέλεις να κρίνης
καλά στοχάσου: προτιμότερο δεν θά ’τον
να εξουσιάζης άφοβος και να κοιμάσαι
τιμώμενος και συ με τους άρχοντας ίσα;
Εγώ ποτέ δεν θα ’θελα βασιλεύς να ’μαι,
βασιλικά όμως θα ’θελα να πράττω. Το ίδιο
καθένας άλλος. Άφοβος έτσι λαμβάνω
ό, τι θελήσω. Που αν βασίλευα μονάχος
ίσως και να ’κανα πολλά--αθέλητά μου.
Θέλεις λοιπόν ανήσυχη την βασιλείαν
να προτιμώ απ’ την άνοιαστη την εξουσίαν;
Δεν είμαι τόσον άμυαλος ώστε να θέλω,
απ’ όσα ωφέλιμα κατέχω, κι άλλα.
Τώρα όλ’ η Θήβα, φίλοι μου. Όσοι σε θέλουν
σ’ εμένα πάντα τρέχουνε, ξέρεις, Οιδίπου. 
Έτσι μονάχα ελπίζουνε να το επιτύχουν.
Πώς λοιπόν τουτ’ αφίνοντας να ποθώ άλλα;
Ποτέ νους καλοστόχαστος κακός δεν είναι°
αλλ’ ούτε βασιλέας ποτέ θέλω να γείνω,
ούτε θα καλοτύχιζα, κι αν προσπαθούσα
μ’ άλλους μαζί να πάρω σου τη βασιλεία.
Εις το μαντείον πήγαινε καλά να μάθης,
αν τον χρησμόν σού άλλαξα και δεν τον είπα 
όπως τον πήρα. Αν τύχη δε και με τον μάντιν
φανή πως εσυμφώνησα για κάποιο πράγμα
να με σκοτώσης, βασιλιά, παρακαλώ σε,
με τη δική μου θέλησι και τη δική σου. 
Αλλ’ όμως άδικο πολύ κατηγορίαν 
τέτοιαν να μου κατηγορής χωρίς μαρτυρία, 
ούτε είναι διόλου δίκαιον να το πιστεύης:
καλοί, οι κακοί και οι πονηροί πως είναι.
Και το να χάσης άδικα ένα φίλον που ’χεις
την ακριβή ζωούλα σου είναι ως να χάσης.
Με τον καιρόν θα τα σκεφθής αυτά που λέγω,
γιατί με τον πολύν καιρόν φαίνεται ο δίκιος, 
ενώ ο κακός σε μόνη μια δείχνεται μέρα.

ΧΟΡΟΣ
Σωστά είπε, Οιδίπου, για όποιονε φοβάται μήπως
πέση. Γιατί όσοι βιάζονται πολύ--σκοντάφτουν.

ΟΙΔΙΠΟΥΣ
Γλίγωρα σαν ο επίβουλος κάμνει ό, τι κάμνει,
γλίγωρα κ’ εγώ απόφασι να παίρνω πρέπει!
Με χέρια σταυρωμένα, λέγω, αν απομείνω
εύκολα την κακήν βουλή του θα εκτελέση.

ΚΡΕΩΝ
Και τι ζητάς; από τας Θήβας να με βγάλης; 

ΟΙΔΙΠΟΥΣ
Καθόλου. Θέλω θάνατον να σου χαρίσω.

ΚΡΕΩΝ
Πρόθυμα, μόνον ένοχος δείξε πως είμαι.

ΟΙΔΙΠΟΥΣ
Πίστιν στα μάταια λόγια σου γιατί να δώσω;

ΚΡΕΩΝ
Σε βλέπω κ’ είσαι αστόχαστος.

ΟΙΔΙΠΟΥΣ
		Για το συμφέρον 
μου φαίνεται πως σκέπτομαι καλά.

ΚΡΕΩΝ
Μα πρέπει να μην αμελής και το δικό μου.

ΟΙΔΙΠΟΥΣ
Ναι. Μα το φυσικό σου κακό θα ’ναι!

ΚΡΕΩΝ
Τίποτε δεν στοχάζεσαι καλά.

ΟΙΔΙΠΟΥΣ
Αλλ’ όμως
χρειάζεται στους άρχοντας να υπακούσης.

ΚΡΕΩΝ
Όχι όμως στον κακόν τον άρχοντα.

ΟΙΔΙΠΟΥΣ
Ω πόλις, πόλις.

ΚΡΕΩΝ
Κ’ εγώ την πόλιν αγαπώ. Όχι εσύ μόνος.

ΧΟΡΟΣ
Άνακτες, δέομαι, παύσατε. Γιατί στην ώραν
που πρέπει βλέπω να έρχεται η Ιοκάστη
απ’ το παλάτι, και μπορεί μαζί μ’ εκείνην,
να διώξτε τη διχόνοια που σας διχάζει.

ΙΟΚΑΣΤΗ 
Γιατί τέτοια ασυλλόγιστη λογομαχία
εστήσατε ταλαίπωροι, ενώ τας Θήβας
δέρνει η μεγάλη συμφορά; Ντροπή καμμία
δεν έχετε και αστόχαστα κινείτε μίση.
Δεν πας εις το παλάτι σου και συ στο σπίτι,
Κρέων, μη λάχη τα μικρά γείνουν μεγάλα;

ΚΡΕΩΝ
Ο σύζυγός σου τρομερήν, άνασσα, θέλει
να μου επιβάλη τιμωρίαν και μου προτείνει
τον θάνατον αν προτιμώ ή την εξορία.

ΟΙΔΙΠΟΥΣ
Ομολογώ° τον έπιασα με πανουργία
την ζωήν μου την βασιλικήν να επιβουλεύη.

ΚΡΕΩΝ
Καλό να μην ιδώ. Ο θυμός των Αθανάτων
να με συντρίψη, αν πόθησα ποτέ κακό σου.

ΙΟΚΑΣΤΗ
Για χάρι πίστευε των θεών, Οιδίπου,
όσα σου λέγει. Τον ιερόν σεβάσου όρκον,
έπειτα εμέ και όλους εδώ που είναι παρόντες.

ΧΟΡΟΣ
Πείθου και μην οργίζεσαι, Οιδίπου, σ’ ικετεύω.

ΟΙΔΙΠΟΥΣ
Να υποχωρήσω μου ζητάς;

ΧΟΡΟΣ
Σεβάσου
αυτόν που ουδέ πρωτύτερα κακός δεν ήτον
ούτε και τώρα είναι κακός.

ΟΙΔΙΠΟΥΣ
Τάχα γνωρίζεις τι ζητάς;

ΧΟΡΟΣ
		Καλά γνωρίζω.

ΟΙΔΙΠΟΥΣ
Λέγε λοιπόν, τι σκέπτεσαι;

ΧΟΡΟΣ
Ποτέ να μη κατηγορής τον αθώο[4] φίλον
ως άτιμον, χωρίς μιά φανερήν αιτίαν.

ΟΙΔΙΠΟΥΣ
Μάθε λοιπόν, όταν ζητής αυτά που λέγεις,
ζητείς στον δικόν μου όλεθρο να συντελέσης.

ΧΟΡΟΣ
Όχι, μα τον υπέρτατον
μες στους θεούς τον Ήλιον,
έρημος από τους θεούς κι απ’ τους ανθρώπους,
αν τέτοια έχω στο νου μου, ν’ απομείνω.
Η ολεθρία που ’πεσε στη χώρα η συμφορά
σπαράζει εμένα του άμοιρου
την άθλια ψυχή,
μην τύχη και προσθέσωμε
κι άλλο κακό καινούργιο.

ΟΙΔΙΠΟΥΣ
Πρέπει λοιπόν να φύγη αυτός μακριά απ’ τας Θήβας,
ή πρέπει εγώ ν’ αφανισθώ μακριά να φύγω.
Γιατί η καρδιά μου σφίγγεται απ’ αυτά τα λόγια
που λέγει αυτός° δεν σφίγγεται από τα δικά σου.
Μισητός πάντα αυτός κ’ εχθρός θα μου είναι
όπου κι αν πάη όπου αν σταθή.

ΚΡΕΩΝ
Υποχωρείς αν και γεμάτος από μίσος,
όμως θενά μισής τον εαυτό σου, Οιδίπου,
αν η οργή καμμιά φορά σε φέρη. Τέτοιες
φύσεις πικρότατες στον εαυτό τους είναι.

ΟΙΔΙΠΟΥΣ
Λοιπόν γλίγωρα φύγε, λέγω, κι άφησέ με.

ΚΡΕΩΝ
Θα φύγω. Ο Κρέων για τούτους ο ίδιος,
όσον εσύ και αν με παραγνωρίζεις, θα ’μαι.

ΧΟΡΟΣ
Άνασσα, τον Οιδίποδα γιατί βραδύνεις
να πάρης στο παλάτι μέσα--να πραΰνης;

ΙΟΚΑΣΤΗ
Θα τόνε πάρω βέβαια, αφού όμως μάθω,
ποια η αιτία που μάλωσεν ο Κρέων μαζί του.

ΧΟΡΟΣ
Μιά υποψία αμφίβολη στη μέση ερρίχθη.
Και πάντα βλάφτει η ψεύτικη κατηγόρια.

ΙΟΚΑΣΤΗ
Και οι δυό σε τούτο εφταίξανε;

ΧΟΡΟΣ
	Ναι.

ΙΟΚΑΣΤΗ
Ο λόγος;

ΧΟΡΟΣ
Αρκούν, αρκούν όσα είπαμε...
τώρα που δέρν’ η συμφορά τη χώρα
καλό είναι εδώ που ετέλειωσε να μείνη ο λόγος.

ΟΙΔΙΠΟΥΣ
Βλέπεις πού φθάνεις; Δίκαιον ενώ σε ξέρω, 
για μένανε δε νοιάζεσαι και μου σπαράζεις
την καρδιά.

ΧΟΡΟΣ
Άναξ, πολλές φορές σου το είπα,
ότι τρελλός θε νά ’μουνα αν εσένα
δεν αγαπούσα, που τρικυμισμένην
εύρες και τη επράυνες την πόλιν.
Και τώρα γίνου, αν δύνασαι,
ένας καλοπροαίρετος άρχων στας Θήβας.
  
ΙΟΚΑΣΤΗ
Για τους θεούς! πε μου κ’ εμένα, Οιδίπου,
ποια είν’ η αιτία που ωργίσθηκες πολύ μαζί του;

ΟΙΔΙΠΟΥΣ
Θα μάθης, γιατί σένανε σέβομαι απ’ όλους
πιότερο, τι εσοφίσθηκε κακόν ο Κρέων.

ΙΟΚΑΣΤΗ
Λέγε. Να ιδώ μη βάσιμη εστάθη η οργή σου.

ΟΙΔΙΠΟΥΣ
Κηρύττει πως εσκότωσα εγώ τον Λάιον.

ΙΟΚΑΣΤΗ
Το ξέρει ατός του ή τ’ άκουσεν απ’ άλλου στόμα; 

ΟΙΔΙΠΟΥΣ
Μου ’στειλε τον παμπόνηρον, πανούργον μάντι,
για να κρατή το στόμα του από τέτοια λόγια
ο ίδιος ο Κρέων καθαρό.

ΙΟΚΑΣΤΗ
Εσύ όμως όλ’ αφίνοντας ετούτα, εμένα
άκουσε τι θενά σου πω° ποτέ κανένας
θνητός δεν ημπορεί μαντεία να κάμη°
των λόγων τούτων φανερόν άκου μαρτύριον:
ήλθε χρησμός απ’ τους Δελφούς κάποτε στον Λάιον, 
όχι από τον Απόλλωνα αλλ’ από κάποιον 
θεράποντά του, λέγοντας πως πεπρωμένον
να σκοτωθή από το παιδί που θα εγεννάτο
από τους δυό μας. Αλλ’ αυτόν, πιστεύουν όλοι,
τον σκότωσαν ξένοι λησταί σε σταυροδρόμι
ερημικό. Δεν πέρασαν τρεις μόνο ημέρες, 
όπου εγεννήθη το παιδί: προστάζει ο Λάιος 
τους αστραγάλους του τους δυό αφού τρυπήσουν
μακριά να το πετάξουνε σ’ ερημικό βουνό.
Αλλ’ ούτε ’δώ τον φύλαξ’ ο Φοίβος το λόγο--
πως τον πατέρα το παιδί ήθελε σκοτώσει,
ουδ’ έπαθεν ο Λάιος ό, τι εφοβήθη.
Αλλ’ όμως τέτοια οι μάντηδες επροφητεύαν.
Λοιπόν καθόλου μη νοιαστής για όσα ακούμε--
γιατί όσα χρήσιμα στον άνθρωπον νομίζει
ο θεός, μονάχος εύκολα τα φανερώνει.

ΟΙΔΙΠΟΥΣ
Τι τρικυμίαν ένιωσα μεσ’ στην ψυχή μου,
καθώς τα λόγια σου άκουγα τα τελευταία. 

ΙΟΚΑΣΤΗ
Ποιά σε κατέχει, βασιλεύ, ματαία φροντίδα;

ΟΙΔΙΠΟΥΣ
Ενόμισα πως άκουσα σε σταυροδρόμι
ο βασιλεύς ο Λάιος άσπλαχνα εσφάγη.

ΙΟΚΑΣΤΗ
Και τώρα, καθώς άλλοτε, λέγανε τέτοια.

ΟΙΔΙΠΟΥΣ
Και σε ποιόν τόπον έγεινε αυτό το κρίμα;

ΙΟΚΑΣΤΗ
Φωκίς ο τόπος λέγεται° σμίγουν οι δρόμοι,
που φέρνουν από τους Δελφούς εις την Δαυλία.

ΟΙΔΙΠΟΥΣ
Πόσος επέρασε καιρός που έγειναν τούτα;

ΙΟΚΑΣΤΗ
Λίγον καιρόν προτού να ’λθής εδώ στας Θήβας, 
τέτοιοι λόγοι σπαρθήκανε μέσα στην πόλιν.

ΟΙΔΙΠΟΥΣ
Ω Ζευ, τι εσυλλογίσθηκες σ’ εμέ να κάμης;

ΙΟΚΑΣΤΗ
Τι σου ταράζει την ψυχήν, άναξ, ωστόσο;

ΟΙΔΙΠΟΥΣ
Μη μ’ ερωτάς. Ο Λάιος πε μου πώς ήτον;
Μεσ’ στην ακμήν της νιότης του ήτονε τάχα;

ΙΟΚΑΣΤΗ
Ψιλός, και μόλις άρχιζε ν’ ασπρίζει η κόμη,
με τη μορφή του θα ’μοιαζε πολύ η μορφή σου.

ΟΙΔΙΠΟΥΣ
Αλλοίμονο! Μου φαίνεται δεινές κατάρες
στον εαυτό μου έρριξα χωρίς να ξέρω.

ΙΟΚΑΣΤΗ
Μιλείς; Και μου είναι φοβερή η όψις σου, άναξ.

ΟΙΔΙΠΟΥΣ
Σφόδρα φοβούμαι μην ο μάντις βλέπει°
θα ιδούμε. Μίαν ερώτησι άλλη ας σου κάμω.

ΙΟΚΑΣΤΗ
Τρέμω. Αλλ’ αν ξέρω θα σου πω ό, τι μ’ ερωτήσης.

ΟΙΔΙΠΟΥΣ
Μόνος ο άναξ έφευγε τότε απ’ τας Θήβας,
ή με πολλή ως εταίριαζεν ακολουθία;

ΙΟΚΑΣΤΗ
Πέντε τον εσυντρόφευαν και μεσ’ στους πέντε
ένας ο κήρυξ. Άμαξα μονάχη μία.

ΟΙΔΙΠΟΥΣ
Αλλοίμονο και τρισαλλοί! Φανερά είν’ όλα!
Και ποιος ήταν βασίλισσα που αυτά σου τα ’πε;

ΙΟΚΑΣΤΗ
Δούλος που μόνος σώθηκεν από τους πέντε.

ΟΙΔΙΠΟΥΣ
Είναι και τώρα; βρίσκεται μεσ’ στο παλάτι;

ΙΟΚΑΣΤΗ
Όχι. Γιατί ως έφθασεν στην πόλι ο δούλος, 
κ’ είδε πως εβασίλευες στου Λάιου το θρόνο,
με πολυπαρακάλεσε να τονέ στείλω
ποίμνια να βόσκη στους αγρούς μακριά απ’ την πόλι.
Κ’ εγώ τον έστειλα γιατί ήταν άξιος
και πιο μεγάλη ο σκλάβος μου να λάβη χάρι.

ΟΙΔΙΠΟΥΣ
Πώς θά ’τονε να τον ιδώ τον δούλο τούτον; 

ΙΟΚΑΣΤΗ
Εδώ είναι. Μα γιατί ποθείς αυτό το πράγμα;

ΟΙΔΙΠΟΥΣ
Φοβούμαι: περισσότερα μίλησ’ από όσο
έπρεπε. Ιδού το αίτιον της επιθυμίας.

ΙΟΚΑΣΤΗ
Γλίγωρα θα ’λθη. Αλλ’ άξιζα κ’ εγώ να μάθω,
τι σου βαρύνει την καρδιά σου, βασιλιά μου.

ΟΙΔΙΠΟΥΣ
Και βέβαια ν’ αρνηθώ σ’ εσένα τούτο
αδύνατον, που οι φόβοι μου πολύ μεγάλοι,
γιατί ποιος αξιώτερος ή εσύ να μάθης
αυτά τώρα απ’ το στόμα μου που τέτοια τύχη
μ’ ευρήκε; Σ’ εμέ ο Πόλυβος πατέρας ήτον,
ο Κορίνθιος, κ’ ήτονε η Δωρίς Μερόπη
μητέρα. Και στην Κόρινθον ο πρώτος ήμουν,
πριν τύχη τέτοια μου σταθή, για ν’ απορήσης
αξία, μα για να νοιάζομαι όχι και τόσο.
Παραπιωμένος κάποιος στο μεθύσι απάνω
νόθο με κράζει. Την φρικτήν εκείνη μέρα
μόλις τη λύπη εκράτησα. Την άλλη πήγα
κ’ ερώτησα καταλεπτώς τους δυό γονείς μου.
Κι εκείνοι επροσβαλθήκανε στην κατηγόρια,
κ’ έτσι βαρυθυμώσανε μ’ εκειόν που τα ’πε 
κ’ εγώ χαιρόμουνα γι’ αυτό. Αλλά μ’ εκέντα
πάντοτε ο ψόγος° χάλαγεν έτσι η καρδιά μου.
Κρυφά λοιπόν απ’ τους γονείς παίρνω το δρόμο
για τους Δελφούς. Και φθάνοντας εκεί ο Απόλλων
με διώχνει, ανάξιος λέγοντας τάχα πως είμαι
απάντησι σε όσα ρωτώ, καμμιά να λάβω.
Άλλα όμως φοβερώτερα μάντεψε ο Φοίβος. 
Πως τάχα με τη μάνα μου το αίμα θα σμίξω
και γενεάν αισχρότατη στο φως θα φέρω,
και του πατρός μου πως φονιάς μέλλω να γείνω.
Κ’ εγώ όλα εκείνα ακούοντας, την Κορινθίαν
γην φεύγω γλιγωρότερα όσο μπορούσα,
τ’ άστρα πέρνοντας οδηγούς στο μισεμό μου°
μη θέλοντας όσα κακά οι χρησμοί σ’ εμένα
επρόβλεπαν να τελεσθούν, έφευγα πάντα.
Και προχωρώντας έφθασα στον τόπο εκείνον
που λες ότι εσκοτώθηκεν ο άναξ της Θήβας.
Και θα σου πω βασίλισσα την πάσα αλήθεια.
Όταν εκεί που εσμίγανε οι τρεις οι δρόμοι
ο βασιλεύς εσίμωσε, τότ’ ένας κήρυξ
κ’ ένας που εκαβαλίκευε σ’ένα πουλάρι,
ως λέγεις, μ’ απαντήσανε. Κι από τον δρόμον
με βίαν εγυρεύανε να μ’ αποδιώξουν
κι ο ηγεμών κι ο γέροντας. Χτυπώ εγώ τότε
τον ηνίοχον, όπου ζήταε να μ’ αποδιώξη°
καθώς με βλέπει ο γέροντας να πλησιάζω
το άρμα, παραφυλάγοντας με το μαστίγι,
στην κεφαλήν ανάμεσα κτυπά με. Αλλ’ όμως
δεν ήτον δυνατή η κτυπιά. Κι από το χέρι
τούτο κυλιέται στου άρματος ύπτιος τη μέση.
Και τους σκοτώνω όλους εγώ. Αν τώρα τούτος
ο ξένος με τον Λάιον έχει να κάμη,
ποιος είν’ ελεεινότερος από με; Ποιος
θε νά ’ναι θεομίσητος πλέον από μένα--
που μήτε οι ξένοι ούτε κανείς από τους Θηβαίους
στο σπίτι του να δέχεται ταιριάζει εμένα;
Αλλ’ είναι ανάγκη μακριά από κάθε σπίτι
να διώχνουν με. Και τις φρικτές εγώ κατάρες
είμαι απάνω μου πού ’ριξα,. κανένας άλλος
του βασιλέως δεν εμόλυνε τη γυναίκα!
Κακός εγώ κι ακάθαρτος έχω φυτρώσει,
πρέπει να φύγω, ανάξιος είμαι να βλέπω
τους εδικούς μου, αλλοιώτικα μέλλω να γείνω
σύζυγος της μητέρας μου και να σκοτώσω 
τον Πόλυβο που μ’ έκανε κι ανάθρεψέ με.
Σωστό δεν θα ’τανε να πη κανένας τουτο:
απ’ άγρια πως εγείνανε στον άνδρα τύχην
τα δεινά τούτα; Ας είν’ ποτέ, ποτέ μου!
ω αγνοί θεοί και σεβαστοί τη μέρα εκείνη
να μην ιδώ. Καλύτερα από κάθε μάτι 
ν’ αφανισθώ παρά ποτέ να ιδώ πως είμαι
κηλιδωμένος από μέγα τέτοιον αίσχος.

ΧΟΡΟΣ 
Τα λόγια αυτά,βασιλιά, πολύ τρομάζουν,
μα έλπιζε ως που ν’ ακούσης τι θα πη κι ο σκλάβος.

ΟΙΔΙΠΟΥΣ
Ελπίζω τόσο μοναχά: όσο που να ’λθη
ο βοσκός από τους αγρούς θενά προσμείνω.

ΙΟΚΑΣΤΗ
Καρδιά θε να ’χης να τον ’δης μπροστά σου, θάρρος;

ΟΙΔΙΠΟΥΣ
Θενά σου πω: αν ο βοσκός τα ίδια συμπέση
με σένα λόγια να μου πη που συ μου λέγεις,
εγώ θα εγλύτων’ απ’ αυτήν την κακή τύχη.

ΙΟΚΑΣΤΗ
Ποιο ήταν εσύ που πρόσεξες απ’ όσα είπα; 

ΟΙΔΙΠΟΥΣ
Είπες ο κόσμος πίστεψε πως τον σκοτώσαν
λησταί, και τώρα ο δούλος αν μας φανερώση
πολλούς φονιάδες, τότ’ εγώ ο φονιάς δεν είμαι.
Αν πη όμως πως καλόζωστος κάποιος διαβάτης
τον σκότωσε, είναι φανερό πως εγώ θα ’μαι,
που θα βαρύνη επάνω μου το μέγα κρίμα.

ΙΟΚΑΣΤΗ
Ξέρε όμως, πως τα λόγια του δεν θα γυρίση
κι όσα είπε δεν θα τ’ αρνηθή. Αλλά μονάχη
δεν είμ’ εγώ που τ’ άκουσα: η πόλις όλη.
Και να παραλλάξη ο δούλος μου κάπως τα λόγια
ποτέ του βέβαια, βασιλιά, δεν θα τολμήση
να φανερώση φυσικά πως του Λαΐου
εσύ τον φόνον έκαμες μια κι ο Λοξίας
εμάντευσε πως θα χαθή από το παιδί του.
Αν και ποτέ δεν έκαμε το κρίμα εκείνος, 
αφού πολύ πρωτύτερά του, λες, είναι χαμένος.
Γι’ αυτό δεν θενά φρόντιζα για τις μαντείες,
ούτε σ’ αυτούς πιστεύοντας τους λόγους, ούτε
σ’ αυτούς που εχρησμοδότησεν ο Φοίβος τάχα.

ΟΙΔΙΠΟΥΣ
Ορθά όσα λες, βασίλισσα, αλλ’ όμως στείλε
νά ’λθη ο βοσκός να τον ιδώ. Και μη αμελήσης.

ΙΟΚΑΣΤΗ
Θα στείλω όσο πιο γλίγωρα μπορώ. Μα ωστόσο
εις το παλάτι ας έμπωμε, γιατί κανένα
πράγμα δυσάρεστο σε σέ δεν θενά πράξω.

ΧΟΡΟΣ

Στροφή α΄

Είθε σ’ εμέ να είναι γραφτό
οι λόγοι μου και τα έργα μου
αγνά, σεμνά να είναι--
ότι, για τούτα, υπάρχουνε
νόμοι υψηλοί και υπέρτατοι,
που στον αιθέρα εγέννησε
πατέρας τους ο Όλυμπος.
Απ’ τους θνητούς δεν έγειναν,
δεν τους αποκοιμά η Λήθη--
Μεγάλη όσο και αγέραστη
μέσα τους κατοικεί θεότης.

Αντιστροφή α΄

Η ασέβεια τον τύραννον
γεννά, που απ’ τ’ ανομήματα
είναι γεμάτη--
άδικα ας είν’ και ασύμφορα
στον ίδιον τον εαυτό της.
Και αφού την υψηλότατην
κορφήν ανέβη, πέφτει
στην πιο δεινή τη στενοχώρια--
όπου και το γοργότατο
δεν την βοηθεί το πόδι.
Και στον θεόν εύχομαι,
κάποτε τον άφαντο φονιά 
του Λαΐου να φανερώση.
Τον θεόν παρακαλώ 
κράζω βοηθόν πάντα εγώ πάντα.

Στροφή β΄

Αλλ’ αν κανείς απότολμα,
με χέρια ή λόγια, κάμνει
και ούτε τους θεούς σέβεται
ούτε των θεών την Δίκην,
κακή ας τον συνεπάρη μοίρα
για την ανοσίαν τόλμην του.
Αν δίκαια το κέρδος του δεν το κερδήση
και τ’ ασεβή τα έργα του
εκείνος δεν τ’ αφήση,
αλλά θελήση τα ιερά
να εγγίση με τα βέβηλα τα χέρια του, 
ποιος άνθρωπος θα καυχηθή
σε τέτοιες πως μπορεί στιγμές
απ’ την ψυχή του μέσα 
τα βέλη του θυμού να διώξη;
Γιατί αν αυτά είναι τίμια--
τα έργα εγώ λατρεύοντας των Θεών--
ποια χρεία τον ιερόν χορόν 
να χορεύω;

Αντιστροφή β΄

Ούτε στον ιερόν ναόν
των Δελφών
δεν θα πορεύωμαι,
ούτε και στων Αβών τον ναόν,
στην Ολυμπίαν ούτε,
αν οι χρησμοί δεν γείνουνε
φανεροί στους θνητούς όλους.
Αλλά, άναξ Ζευ, αν όσ’ ακούς
ορθά είναι, συ που βασιλεύεις
επάνω σ’ όλα, δέομαι
μην τ’ αμελήσης όσα σου ζητώ.
Γιατί οι θνητοί περιφρονούν
τους χρησμούς που για τον Λάιον
ειπώθηκαν, κι ο Απόλλων
έπαυσε να λατρεύεται
κ’ έτσι η θρησκεία χάνεται--η θρησκεία! 

ΙΟΚΑΣΤΗ
Στοχάσθηκα, ω άρχοντες της χώρας τούτης
με τα κλαδιά πως ημπορώ της ικεσίας 
και τα θυμιάματα στους ναούς των θεών να πάω°
γιατί σφόδρα ταράζεται του βασιλέως
η καρδιά κι όπως ασύνετος, λησμονημένους
χρησμούς με τον νεώτατον χρησμόν συγκρίνει.
Γιατί του παίρνουν το μυαλό μ’ όσα του λένε.
Αλλ’ επειδή είν’ αδύνατο να κατορθώσω
με συμβουλές τον άνακτα να μεταπείσω
σ’ εσένα που κοντύτερα είσαι, Απόλλων, 
ικέτισσα ’γώ έρχομαι στεφανωμένη
με δάφνης κλώνον και παρακαλώ σε,
εις τον χρησμόν κάποια καλή να δώσης λύσι.
Γιατί φοβούμεθα όλοι μας που ξιπασμένον
τον βλέπομεν, ως τρέμουνε οι ναύτες πάντα,
βλέποντας να ξιπάζεται ο καραβοκύρης. 

ΑΓΓΕΛΟΣ
Τάχα μπορώ από σας να μάθω, ξένοι
πού ’ναι του Οιδίποδος εδώ του βασιλέως
τ’ ανάκτορα, ή πού βρίσκεται αυτός ο άναξ;

ΧΟΡΟΣ
Εδώ είναι το παλάτι του και μέσα μένει°
ιδού κ’ η άνασσα και μάνα των παιδιών του.

ΑΓΓΕΛΟΣ
Ευτυχισμένη σ’ ευτυχείς, άννασσα να ’σαι,
που είσαι τέλεια σύζυγος του βασιλέως,
αφού μητέρα εγίνηκες παιδιών δικών του.

ΙΟΚΑΣΤΗ
Την ευτυχίαν εύχομαι και σ’ εσέ, ξένε,
για την καλή σου την ευχή σ’ αξίζει. Πε μου
ποια χρεία σ’ έφερεν εδώ; Τι ν’ αναγγείλης;

ΑΓΓΕΛΟΣ
Πολλά αγαθά στον άνδρα και τ’ αρχοντικό σου.

ΙΟΚΑΣΤΗ
Ποια τούτα; Πες ποιος σ’ έστειλεν!

ΑΓΓΕΛΟΣ
Από την Κόρινθον φερμένος είμαι
για ν’ αναγγείλω πράγματα καλά (πώς όχι;)
όμως και κάπως θλιβερά--ποιος ξέρει;

ΙΟΚΑΣΤΗ
Πώς θλιβερά κ’ ευφρόσυνα, όσα μας φέρνεις;

ΑΓΓΕΛΟΣ
Έλεγαν, πως οι ντόπιοι εκεί στην Ισθμίαν κάτω
θενά τον κάμουν βασιλιά του τόπου εκείνου.

ΙΟΚΑΣΤΗ
Και πώς λοιπόν, ο Πόλυβος δεν βασιλεύει;

ΑΓΓΕΛΟΣ
Όχι. Τον κρύβει ο θάνατος μέσα στους τάφους.

ΙΟΚΑΣΤΗ
Πώς είπες γέρο; Απέθανε ο Πόλυβος;

ΑΓΓΕΛΟΣ
Αν την αλήθεια δεν σου λέγω, ας με σκοτώσουν.

ΙΟΚΑΣΤΗ
Εσύ παιδούλα πήγαινε στον βασιλέα
να του αναγγείλης όλ’ αυτά. Των θεών μαντείες
τι εγείνατε; Τον άνθρωπον όπου ο Οιδίπους
να μη σκοτώση εξόριστος από τας Θήβας
ζούσε μακρυά του, πέθανεν απ’ το γραφτό του
κι όχι απ’ το χέρι του παιδιού, καθώς μαντεύαν.

ΟΙΔΙΠΟΥΣ
Ω αγαπημένη κεφαλή της γυναικός μου,
Ιοκάστη, τι με κάλεσες έξω για να ’βγω;

ΙΟΚΑΣΤΗ
Τον άνδρα τούτον άκουσε και καλά σκέψου,
πως ανεμοσκορπίσθηκαν όλ’ οι χρησμοί.

ΟΙΔΙΠΟΥΣ
Κι αυτός ποιος είναι και τι λέγει τάχα;

ΙΟΚΑΣΤΗ
Κορίνθιος, και τον θάνατον του Πόλυβου ήλθε,
του βασιλέως και του πατρός σου, ν’ αναγγείλη.

ΟΙΔΙΠΟΥΣ
Αλήθεια, ξένε; Λέγε, τι μαντάτα φέρνεις;

ΑΓΓΕΛΟΣ
Αν τούτο ν’ αναγγείλω, άναξ, πρώτα θέλης,
γνώριζε πως ο Πόλυβος έχει αποθάνει.

ΟΙΔΙΠΟΥΣ
Πώς; μη τον δολοφόνησαν; Ή απ’ αρρώστεια;

ΑΓΓΕΛΟΣ
Σε μια κλωστούλα κρέμεται η ζωή του γέρου.

ΟΙΔΙΠΟΥΣ
Η αρρώστεια θα τον έφαγε τον κακομοίρη.

ΑΓΓΕΛΟΣ
Είχε πολλά στη ράχη του χρονάκια ο γέρος.

ΟΙΔΙΠΟΥΣ
Αλλοίμονο, αλλοίμονο! Τι  να πω πρέπει
για τους οιωνούς τους μαντικούς ή την εστία
ή τα πουλιά που κλαγγαστά ψηλά πετάνε,
που επρόλεγαν ο θάνατος πως από μένα
θα προέλθη του πατέρα μου του βασιλέως.
Εκείνος τώρα κρύβεται στη γη αποκάτω,
κ’ εγώ εδώ πέρα βρίσκομαι, χωρίς το ξίφος
να πιάσω. Εκτός αν πέθανε απ’ το δικό μου
τον πόθο. Γιατί αν πέθανεν, εγώ η αιτία
θενά ήμουν του θανάτου του. Λοιπόν επήρε
τους χρησμούς, που δεν αξίζουνε ούτε μιά τρίχα,
ο Πόλυβος πεθαίνοντας μαζί στον Άδην.

ΙΟΚΑΣΤΗ
Μήπως δεν σου τα πρόλεγα όλα εγώ τούτα;

ΟΙΔΙΠΟΥΣ
Έλεγες, αλλά μ’ έτρωγε, γυναίκα, ο φόβος.

ΙΟΚΑΣΤΗ
Τι να φοβάται ο άνθρωπος, που η τύχη δένει,
και που δεν ξέρει ως αύριο τι τον προσμένει;
Νομίζω πως καλύτερα με δίχως έννοιες
να ζη κανείς, ως ημπορεί. Και συ τους γάμους 
με τη μητέρα αδύνατους νόμιζε ως είναι.
Γιατί πολλοί ωνειρεύθηκαν απ’ τους ανθρώπους,
πως τάχα με τη μάνα τους εκοιμηθήκαν,
αλλ’ όποιος όλα τίποτε τούτα νομίζει
περνά την ζωήν αξένιαστος, ησυχασμένος.

ΟΙΔΙΠΟΥΣ
Σωστά όλα τούτα θα ’τανε όσα μου λέγεις
αν πεθαμένη η μάνα μου ήτον° αλλ’όσο
ζη θα κατέχει με τρανός πάντοτε ο φόβος. 

ΙΟΚΑΣΤΗ
Κι όμως μεγάλο του πατρός σου φως ο τάφος.

ΟΙΔΙΠΟΥΣ
Πάντα όμως φοβίζει με ζώντας η μάνα.

ΑΓΓΕΛΟΣ
Και ποια γυναίκα την ψυχήν σου την τρομάζει;

ΟΙΔΙΠΟΥΣ
Η Μερόπη με τον Πόλυβον που εζούσε, γέρο.

ΑΓΓΕΛΟΣ
Και γιατί εκείνη σου γεννά ένα φόβο τέτοιο;

ΟΙΔΙΠΟΥΣ
Χρησμός φοβίζει με δεινός, θεοσταλμένος.

ΑΓΓΕΛΟΣ
Είναι κρυφός; Ή που μπορώ κι εγώ να μάθω;

ΟΙΔΙΠΟΥΣ
Όχι κρυφός. Εμάντευσεν ο Φοίβος τάχα
με την μητέρα πως γραφτό να σμίξω το αίμα, 
κι επίσης του πατέρα μου το αίμα να χύσω°
από την Κόρινθο μακριά κι ευτυχισμένος
ζούσα. Μα είναι γλυκύτατο την όψι πάντα
να βλέπη την τρισποθητή των δυό γονιών του.

ΑΓΓΕΛΟΣ
Φοβούμενος μη σου συμβούν ετούτα ζούσες
από την Κόρινθο μακριά, άναξ Οιδίπου;

ΟΙΔΙΠΟΥΣ
Φοβούμενος μη τον πατέρα μου ποτέ σκοτώσω.

ΑΓΓΕΛΟΣ
Γιατί λοιπόν την λύτρωσιν από τους φόβους
τούτους εδώ δεν σου ’φεραν τ’ αγγέλματά μου;

ΟΙΔΙΠΟΥΣ
Βέβαια χωρίς ανταμοιβήν δεν θ’ απομείνης.

ΑΓΓΕΛΟΣ
Γι’ αυτό κι εγώ να σου τα  ’πω γλίγωρος ήλθα
να ιδώ κι εγώ κάτι καλόν όταν γυρίσης.[5] 

ΟΙΔΙΠΟΥΣ
Ποτέ μ’ αυτούς που μ’ έκαναν δεν θενά ζήσω.

ΑΓΓΕΛΟΣ
Παιδί μου, τούτο, φανερά, σωστό δεν είναι.

ΟΙΔΙΠΟΥΣ
Αλλ’ όμως γιατί, γέρο μου, νομίζεις τούτο;

ΑΓΓΕΛΟΣ
Για τους γονείς δεν θα ’ξιζε μακριά να μείνης.

ΟΙΔΙΠΟΥΣ
Φοβούμαι μην ο Φοίβος τέλος αληθέψη.

ΑΓΓΕΛΟΣ
Φοβάσαι μη κριματισθής με τους γονείς σου;

ΟΙΔΙΠΟΥΣ
Αυτό είναι που παντοτεινά φοβούμαι, γέρο.

ΑΓΓΕΛΟΣ
Και δεν το ξέρεις άδικους πως έχεις φόβους;

ΟΙΔΙΠΟΥΣ
Γιατί άδικους, αν από τούτους έχω γείνει;

ΑΓΓΕΛΟΣ
Γιατί καμία συγγένεια μαζί δεν είχες.

ΟΙΔΙΠΟΥΣ
Πώς είπες; Δεν μ’ εγέννησεν ο Πόλυβος;

ΑΓΓΕΛΟΣ
Όσο κι εγώ, τόσο κι εσύ τον συγγενεύεις.

ΟΙΔΙΠΟΥΣ
Πώς ο πατέρας γίνεται ίσος με ξένον;

ΑΓΓΕΛΟΣ
Αλλ’ ούτ’ αυτός, ούτε κι εγώ σ’ έχω γεννήσει.

ΟΙΔΙΠΟΥΣ
Γιατί παιδί του μ’ έλεγεν ο βασιλέας;

ΑΓΓΕΛΟΣ
Δώρον κάποτε απ’ τα χέρια μου αυτός σ’ επήρε. 

ΟΙΔΙΠΟΥΣ
Κι έτσι με πολυαγάπησε τον ξένο εμένα;

ΑΓΓΕΛΟΣ
Άκληρος καθώς ήτανε σ’ αγάπα εσένα.

ΟΙΔΙΠΟΥΣ
Μ’ έκαμες, ή μ’ αγόρασες από κανένα
και μ’ έδωκες στον Πόλυβον για ψυχοπαίδι;

ΑΓΓΕΛΟΣ
Σ’ ευρήκα μέσα στους γκρεμούς του Κιθαιρώνος.

ΟΙΔΙΠΟΥΣ
Και πώς επεριγύριζες αυτούς τους τόπους;

ΑΓΓΕΛΟΣ
Εβόσκαγα τα πρόβατα εκείθε απάνω.

ΟΙΔΙΠΟΥΣ
Ήσουν βοσκός και με μισθόν; Έτσι δεν είναι;

ΑΓΓΕΛΟΣ
Ιδού όμως όπου σ’ έσωσα κι εσένα τότε.

ΟΙΔΙΠΟΥΣ
Και πώς μ’ ευρήκες; Σε κακά[6] περιπλεγμένον;

ΑΓΓΕΛΟΣ
Τα τρυπημένα πόδια σου το μαρτυρούνε.

ΟΙΔΙΠΟΥΣ
Αλλοίμονο! Τι μου ιστορείς παλιά δεινά μου!

ΑΓΓΕΛΟΣ
Τα σχοινοπερασμένα σού έλυσα πόδια.

ΟΙΔΙΠΟΥΣ
Ω! Τι ντροπή απ’ τα σπάργανα ακόμη επήρα!

ΑΓΓΕΛΟΣ
Αυτή σου η τύχη σού ’δωκε τ’ όνομα που ’χεις.

ΟΙΔΙΠΟΥΣ
Από ποια μάνα τα ’παθα ή ποιόν πατέρα, 
στων Ολυμπίων τ’ όνομα σ’ ορκίζω, πε μου;

ΑΓΓΕΛΟΣ
Δεν ξέρω° μα καλύτερα λέγω να ξέρη
εκείνος όπου σ’ έδωκε σ’ εμένα βρέφος.

ΟΙΔΙΠΟΥΣ
Απ’ άλλον λοιπόν μ’ έλαβες; Δεν μ’ εύρες ο ίδιος;

ΑΓΓΕΛΟΣ
Εγώ δεν σ’ εύρηκα° βοσκός κάποιος σ’ ευρήκε
κι εκείνος σε παρέδωκε πάλι σ’ εμένα.

ΟΙΔΙΠΟΥΣ
Ποιος είναι; Πε μου!

ΑΓΓΕΛΟΣ
Σκλάβος πιστεύω να ’τανε του Λαΐου εκείνος.

ΟΙΔΙΠΟΥΣ
Του Λαΐου που βασίλευε σ’ αυτήν τη χώρα;

ΑΓΓΕΛΟΣ
Ναι. αυτουνού ’τανε βοσκός αυτός ο δούλος.

ΟΙΔΙΠΟΥΣ
Τάχα να ζη και βολετό να τον ιδούμε;
	 
ΑΓΓΕΛΟΣ
Σεις εδώ πέρα ξέρετε καλύτερά μου.

ΟΙΔΙΠΟΥΣ
Είναι κανείς εδώ από σας που να γνωρίζη
τον δούλο αυτόν που λέγει ο ξένος ή στον κάμπο
ή μεσ’ στη χώρα; Πέστε το. Καιρός πλέον είναι 
να παύσουν τούτα νά ’ν’ κρυφά.

ΧΟΡΟΣ
Εγώ νομίζω πως κανείς άλλος δεν είναι
παρά ο βοσκός που εζήτησες να σου τον εύρουν,
και πως απ’ τη βασίλισσα μπορής να μάθης.

ΟΙΔΙΠΟΥΣ
Βασίλισσα, μου φαίνεται πως είναι ο ίδιος
μ’ εκείνον που ζητούσαμε αυτός που λέγει.

ΙΟΚΑΣΤΗ
Ποιος είναι παύσε να τον συλλογιέσαι
και προσοχή στου γέροντα βέλε τα λόγια.

ΟΙΔΙΠΟΥΣ
Πώς ημπορώ, που έλαβα σημάδια τόσα,
το γένος μου αφανέρωτο ν’ αφήσω πλέον;

ΙΟΚΑΣΤΗ
Μη για τη χάρι των θεών° εάν φροντίζης
κάπως για μένα, μη ζητάς ν’ αποκαλύψης
αυτά. Δεν είναι ολίγη μου η δυστυχία.

ΟΙΔΙΠΟΥΣ
Θάρρος, Κι αν απ’ τη μάνα μου φανώ πως είμαι
σκλάβος, εσύ για μένανε καλή θενά ’σαι.

ΙΟΚΑΣΤΗ
Αλλ’ άκου με, παρακαλώ, και μην το κάμης.

ΟΙΔΙΠΟΥΣ
Ακράτητος στον πόθο μου είμαι. να μάθω
τα μυστικά. Δεν πείθει με λόγος κανένας.

ΙΟΚΑΣΤΗ
Αλλ’ όμως τ’ άριστα, θαρρώ, σε συμβουλεύω.

ΟΙΔΙΠΟΥΣ
Τ’ άριστα που μου λες εσύ: αυτά με θλίβουν.

ΙΟΚΑΣΤΗ
Δύστυχε, καλό θα ’τανε ποτέ, ποτέ σου
μη μάθης τον πατέρα σου και τη γενιά σου. 

ΟΙΔΙΠΟΥΣ
Πάει κανένας τον βοσκόν εδώ να φέρη;
Κι αφήστε για το σόι της να καμαρώνη.
	 
ΙΟΚΑΣΤΗ
Αλλοίμονο και τρισαλλοί, δυστυχισμένε!
Αυτό ’χω μόνο να σου πω, και τίποτ’ άλλο.

ΧΟΡΟΣ
Γιατί έφυγε η βασίλισσα, Οιδίπου, λυπημένη;
Φοβούμαι μήπως η σιωπή κακών αρχή μας γείνη.

ΟΙΔΙΠΟΥΣ
Ας γείνη ό, τι κι αν γείνη° τη γενιά μου
να μάθω θέλω, κι άσημη ακόμη ας είναι.
Αυτή με τη γυναίκεια της την περιφάνεια
ντρέπεται για την ταπεινή καταγωγή μου.
Της τύχης, που αγαθά σκορπά, τον εαυτό μου
γέννημα κράζοντας εγώ, λέω, δεν ξεπέφτω.
Αυτή ήταν η μητέρα μου. Οι καιροί αδελφοί μου
που τώρα μ’ έδειχναν μικρόν τώρα μεγάλον.
Τέτοιος αφού γεννήθηκα, δεν θα διαστάσω
να βρω ποιο ’ναι το γένος μου, γιατί νομίζω
ότι ποτέ χειρότερον δεν θα μ’ ευρήτε.

ΧΟΡΟΣ

Στροφή

Αν βέβαια μάντις είμ’ εγώ, κι είμαι σοφός στη γνώσι
στον Όλυμπον σου ορκίζομαι, μεγάλε Κιθαιρών,
πως η αυριανή πανσέληνος δεν θα ’λθη χωρίς όλοι
εμείς να σε δοξάζωμε πατριώτη και πατέρα,
και μάνα του Οιδίποδος--εσένα°
και να τιμούμε σε γιατί μας φέρεις
ευχάριστα στους βασιλείς μας.
Εύσπλαχνε Απόλλων εύχομαι σ’ εσένα αυτά ν’ αρέσουν.

Αντιστροφή

Ποια να σ’ εγέννησε λοιπόν
από τας Νύμφας με τον Πάνα,
τον Θεόν των βουνών,ή τάχα του Απόλλωνος αγαπημένη;
Γιατί του αρέσουν τα βοσκοτόπια.
Μήπως ο Ερμής ο Κυληναίος
ή μήπως ο Διόνυσος
σ’ έφερε εσένανε στο φως
με κάποιαν Ελικωνιάδα νύμφην;
Γιατί του αρέσουνε μαζί τους 
τα παιγνίδια.

ΟΙΔΙΠΟΥΣ
Αν δύναμαι, γερόντοι μου, να συμπεράνω
αν και ποτέ δεν έτυχε να τον συντύχω,
θαρρώ πως έχομεν εδώ, το βοϊδολάτη
που θέλομε. Και στα βαθειά του γερατειά 
μοιάζει τον άνθρωπον αυτόν° στην ηλικίαν
ίσος του. Και τον φέρνουνε δούλοι δικοί μου.
Εσύ όμως, λέγω, δύνασαι καλύτερά μου
να ξέρης, αφού κι άλλοτε τον έχεις ιδεί.

ΧΟΡΟΣ
Ναι° τον εγνώρισα καλά, δεν σου τ’ αρνούμαι°
σκλάβος απ’ τους πιστότερους του άνακτος ήτον.

ΟΙΔΙΠΟΥΣ
Εσένα τον Κορίνθιον ρωτώ: είνε τούτος
αυτός που λέγεις;

ΑΓΓΕΛΟΣ
Ολόκληρος.

ΟΙΔΙΠΟΥΣ
Γέροντα, εμένα κύταζε και ν’ απαντήσης
σ’ ό, τι ρωτώ. Του βασιλέως ήσουνα δούλος;

ΘΕΡΑΠΩΝ
Ήμουνα και γεννήθηκα στ’ αρχοντικό του.
Δεν μ’ αγοράσαν.

ΟΙΔΙΠΟΥΣ
Ποιο έργον είχες; Τι έκαμνες στο σπιτικό του;

ΘΕΡΑΠΩΝ
Πρόβατα σ’ όλη μου τη ζωή βοσκολογούσα.

ΟΙΔΙΠΟΥΣ
Και σε ποιους τόπους σύχναζες συνήθως; Πε μου.

ΘΕΡΑΠΩΝ
Στου Κιθαιρώνος σύχναζα τα βοσκοτόπια.

ΟΙΔΙΠΟΥΣ
Ξέρεις αυτόν τον άνθρωπον ή ακουσμένα
έχεις γι’ αυτόν;

ΘΕΡΑΠΩΝ
Τι να ’καμνε; Για ποιόν μου λες, αφέντη;

ΟΙΔΙΠΟΥΣ
Τούτον εδώ. Τον σύντυχες ποτέ σου τάχα;

ΘΕΡΑΠΩΝ
Γλίγωρα, λέω, δε μου ’ρχεται καλά στη μνήμη.

ΑΓΓΕΛΟΣ
Και δεν είναι παράξενον, Οιδίπου, τούτο.
Αλλ’ όμως καθαρότατα θα του θυμίσω.
Βέβαιος είμαι πως καλά με ξέρει τούτος, 
όταν εβόσκαμε μαζί στον Κιθαιρώνα
εκείνος δύο ποίμνια κι εγώ άλλο ένα,
ακέρια τον εσίμωνα ξάμηνα τρία,
από την πρώτην άνοιξιν έως ο Αρκτούρος
στον Ουρανό φανερωθή--τέλη του θέρους.
Όταν χειμώνας έφθανεν, εγώ στους σταύλους
τους εδικούς μου πήγαινα και τα λιβάδια--
του Λαΐου κείνος. Λέω καλά ή μήπως ψέμα; 

ΘΕΡΑΠΩΝ
Λέγεις αλήθεια. Μα καιρός είν’ από τότε.

ΑΓΓΕΛΟΣ
Και τώρα τούτο να μου πης: παιδί κανένα
μου ’δωκες ν’ αναθρέψω εγώ για τον εαυτό μου;

ΘΕΡΑΠΩΝ
Τι τρέχει; γιατί μ’ ερωτάς τέτοια ιστορία;

ΑΓΓΕΛΟΣ
Τούτος εδώ είναι, φίλε μου, το παιδί εκείνο.

ΘΕΡΑΠΩΝ
Άει στην κατάρα του Θεού! Μη με σκοτίζης.

ΟΙΔΙΠΟΥΣ
Μη τον ελέγχης, γέροντα, και τα δικά σου
λόγια αξιοκατάκριτα πιο απ’ τα δικά του. 

ΘΕΡΑΠΩΝ
Τι κακό κάμνω, πιο καλέ απ’ τους βασιλιάδες;

ΟΙΔΙΠΟΥΣ
Γιατί δεν αποκρίνεσαι σ’ ό, τι ρωτάει;

ΘΕΡΑΠΩΝ
Τι λέει δεν ξέρει, μάταια λοιπόν κοπιάζει.

ΟΙΔΙΠΟΥΣ
Με το καλό δεν μας ακούς. Θα μας ακούσης
με το στανιό.

ΘΕΡΑΠΩΝ
Μη προς Θεού τον γέροντα με βασανίσης.

ΟΙΔΙΠΟΥΣ
Δεν έρχεσθε πισθάγκωνα να τονέ δέσετε;

ΘΕΡΑΠΩΝ
Αλλοίμονο! Και τι ζητείς άλλο να μάθης;

ΟΙΔΙΠΟΥΣ
Έδωκες το παιδί σ’ αυτόν, όπως μας λέγει;

ΘΕΡΑΠΩΝ
Το ’δωκα, να μην έσωνα ο δόλιος τότε.

ΟΙΔΙΠΟΥΣ
Αυτό θα πάθης, αν δεν πης την πάσα αλήθεια.

ΘΕΡΑΠΩΝ
Πιο πολύ θα ’μαι να την πω, θαρρώ, χαμένος.

ΟΙΔΙΠΟΥΣ
Ο άνθρωπος τούτος τον καιρό βλέπω μας χάνει.

ΘΕΡΑΠΩΝ
Εγώ όχι βέβαια. Είπαμε πως το ’χω δώσει
εδώ και χρόνια πάμπολλα.

ΟΙΔΙΠΟΥΣ
Πούθε το πήρες; Ήτονε δικό σου ή ξένο;

ΘΕΡΑΠΩΝ
Κάποιος μου το ’δωκεν° όχι δικό μου.

ΟΙΔΙΠΟΥΣ
Ποιος ο Θηβαίος που σ’ τό ’δωκεν ή ποιο το σπίτι;

ΘΕΡΑΠΩΝ
Μη για χατήρι των θεών με ρωτάς πλέον.

ΟΙΔΙΠΟΥΣ
Εχάθης αν ξαναχρειασθή να σ’ ερωτήσω.

ΘΕΡΑΠΩΝ
Ήταν του Λαΐου λοιπόν αυτό το βρέφος!

ΟΙΔΙΠΟΥΣ
Δούλος του να ήτον; Συγγενής του μήπως ήτον;

ΘΕΡΑΠΩΝ
Αλλοίμονον! Θ’ αναγκασθώ να ομολογήσω.

ΟΙΔΙΠΟΥΣ
Θέλω ν’ ακούσω. Λέγε μου και μην αργοπόρει.

ΘΕΡΑΠΩΝ
Παιδί του Λαΐου το λέγανε μεσ’ στο παλάτι.
Απ’ τη γυναίκα σου μπορείς όλα να μάθης.

ΟΙΔΙΠΟΥΣ
Αυτή λοιπόν σου το ’δωκε;

ΘΕΡΑΠΩΝ
Μάλιστα, αφέντη.

ΟΙΔΙΠΟΥΣ
Και για ποιο λόγο;

ΘΕΡΑΠΩΝ
Για να τ’ αφανίσω.

ΟΙΔΙΠΟΥΣ
Η ίδια που το γέννησε;

ΘΕΡΑΠΩΝ
Γιατί φοβούνταν τους κακούς χρησμούς.

ΟΙΔΙΠΟΥΣ
Χρησμούς; Και ποιοι ήταν οι χρησμοί;

ΘΕΡΑΠΩΝ
Πως θα σκοτώση τους γονιούς του οι χρησμοί λέγαν.

ΟΙΔΙΠΟΥΣ
Και πώς εσύ το ξέδωκες σ’ αυτό το γέρο;

ΘΕΡΑΠΩΝ
Λυπήθηκε η καρδούλα μου. Και σ’ άλλον έτσι
το ’δωκα στην πατρίδα του για να το πάρη,
και κείνος για τη φοβερή μου δυστυχία
το ’σωσε. Γιατί, αν γίνεται συ να ’σαι κείνος
που τούτος λέγει, βέβαια δύστυχος είσαι.

ΟΙΔΙΠΟΥΣ
Αλλοίμονον! Αλλοίμονον! Αλλοίμονό μου!
Διάφανα πλέον όλα! Τελευταία, ω φως, 
θα σ’ ατενίσω τώρα πιά, που εφανερώθη
πως εγεννήθηκ’ απ’ αυτούς που να με κάμουν
δεν άξιζε° κοιμήθηκα με τη μητέρα μου-- 
και τον πατέρα σκότωσα, που μ’ έχει σπείρει.
	
ΧΟΡΟΣ

Στροφή α΄

Αλλοί σας γενεές θνητών,
πως η ζωή σας τίποτε, τίποτε δεν αξίζει!
Ποιος τάχα, ποιος θε να ’ν’ αυτός
ο ζηλεμένος ο θνητός,που πιότερη ευτυχία φέρει
παρ’ όσηνε χρειάζεται
ευτυχισμένος να φανή, 
κι έπειτα στην κακομοιριά να πέση;
Τη δική σου πέρνοντας εγώ
παράδειγμα την τύχην,
δυστυχισμένε Οιδίπου,
κανέναν δεν καλοτυχίζω.

Αντιστροφή α΄

Εσέ, που τη σαΐττα σου
μακριά σωστά την έσυρες
κι εκέρδισες την πάσαν ευτυχία,
-Ω Ζευ--αφού πρώτα κατέστρεψες
το τέρας το νυχάτο
που ετραγουδούσ’ αινίγματα,
και που τας Θήβας έσωσες
απ’ τους πολλούς θανάτους°
γι’ αυτό και βασιλιάς έγεινες
του τόπου μας και πολυτιμημένος
εστάθης, βασιλεύοντας στη γη τη δοξασμένη.

Στροφή β΄

Τώρα ποιος είναι δυστυχής
πιότερον από σένα,
ποιόν αγριώτερα δεινά
και συμφορές ακολουθούν
τώρα στην αλλαγή του βίου;
Αλλοίμονον! Του Οιδίποδος
κεφάλι πολυτιμημένο,
που το ίδιο το λιμάνι
σου ’φθασε μέσα του ν’ αράξης
πατέρας, σύζυγος, παιδί.
Πώς τέλος πάντων, άμοιρε,
το πατρικό κρεββάτι
σιωπηλόν ημπόρεσε να σε βαστάξη
τόσον καιρό, τόσον καιρό;

Αντιστροφή β΄

Ο χρόνος σ’ εφανέρωσεν, εκείνος όπου όλα 
ξέρει να φανερώνη°
τον γάμον τον αποτρόπαιον,
που σπάρθηκες και που ’σπειρες,
αυτός καταδικάζει.
Αλλοί σου του Λαΐου, τέκνο δύστυχο,
άμποτε να μη σ’ έβλεπα!
Δέρνομαι και μυρολογώ 
και γόους αφήνω από το στόμα.
Όμως από σε σώθηκεν
η πόλις από τα δεινά
κ’ ημπόρεσα να κλείσω μάτι.

ΕΞΑΓΓΕΛΟΣ
Ω σεις της χώρας τούτης πολυτιμημένοι,
τι έργα θεν’ ακούσετε και τι θα ιδήτε,
τι θλίψι θενά πάρετε, αν τω όντι δίκαια
σας νοιάζει για το σπίτι του Λαβδάκου.
Γιατί δεν θα το πλύνουνε απ’ τα κρίματά του
το σπίτι τούτο τα πλατύτερα ποτάμια,
τα κρίματα που κρύβονται, μα που θενά ’βγουν
γλίγωρα, πολύ γλίγωρα στου ήλιου το φέγγος.
Κρίματα θεληματικά, όχι της τύχης,
κ’ είναι θαρρώ χειρότερες οι δυστυχίες,
εκείνες όπου εφταίξαμε γι’ αυτές ατοί μας.

ΧΟΡΟΣ
Κ’ εκείνα που εγνωρίζαμε, θλιβερά ήταν
και βαρυστένακτα. Χειρότερ’ άλλα
έχεις να πης;

ΕΞΑΓΓΕΛΟΣ
Πρώτα κι απ’ όλα σύντομα σας λέγω τούτο.
Απέθανεν η δέσποινα καλή Ιοκάστη.

ΧΟΡΟΣ
Ω τη δυστυχισμένη! Και γιατί;

ΕΞΑΓΓΕΛΟΣ
Σκοτώθηκε απ’ το ίδιο της το σκληρό χέρι,
--πώς να σας πω--δεν δύναμαι, γιατί δεν είδα°
αλλ’ όμως όσο με βοηθά σε τούτο η μνήμη,
θα μάθης τα παθήματα της βασιλίσσης.
Γιατί καθώς εμάνιωσεν, απ’ τον πυλώνα
μπαίνοντας, στο κρεββάτι της το νυφικό της
επήγε, ξερριζώνοντας με τα δυό χέρια
την κόμη της, κι αφού ’κλεισε τις θύρες όλες, 
τον πεθαμένον Λάιον επικαλείτο
καθώς τους παλαιότατους θυμόταν γάμους,
που εμέλλανε τον Λάιον να θανατώσουν
κι αυτήν να την αφήσουνε την Ιοκάστην 
παιδιά με τα ίδια της παιδιά  να ξανακάμη.
Έκλαιγε στο κρεββάτι της που σ’ αυτό πάνω
διπλό κακό της έμελλε--δυστυχισμένη--
άνδρα από άνδρα και παιδί να κάμη εκείνη
από το ίδιο της παιδί. Και δεν γνωρίζω
πώς έπειτα σκοτώθηκεν η Ιοκάστη.
Γιατί με βίαν ώρμησεν ο βασιλέας,
κι έτσι δεν μας εδόθηκε καιρός να ιδούμε
τη συμφοράν οπού ’βρηκε τη δέσποινά μας.
Γυρίσαμε το βασιλιά να ιδούμε Οιδίπουν.
Ωσάν τρελλός ώρμαε αυτός μεσ’ στο παλάτι°
έτρεχε. Μας πλησίασε ποθώντας ξίφος
τη σαστικιά του κι--όχι σαστικιά ζητώντας
τη μάνα του και μάνα των παιδιών. Στον πόνο του
θεός του δείχνει--άνθρωπος όχι--αυτόν τον τόπον,
γιατί κανείς δεν το ’καμεν από μας όλους
και τρομερήν αφίνοντας φωνήν, ως να ’ταν
κανείς που να του ’δειχνε το δρόμο, ορμάει
στις θύρες, καταστρέφοντας τα μάνδαλά τους.
Εκεί να κρέμεται είδαμε την Ιοκάστη
από πλεκτή κρεμάλα, τη δυστυχισμένη.
Κι εκείνος βρυχήθηκε σαν το λιοντάρι
την ξεκρεμνά απ’ την άθλιαν αυτήν κρεμάλα
και καθώς χάμω εκοίτετο--αλλοίμονό της--,
άλλα δεινά ακολουθήσανε σε τούτα. Ο άναξ
βγάζοντας απ’ τα ρούχα της χρυσές καρφίτσες,
--στολίδια της ολάκριβα--, μ’ αυτά τρυπάει
τις κόρες των ματιών του. Τότε λέγει
πως πλέον δεν θενά μπορή να βλέπη ποία 
έπρεξε δεινά κι έπαθε. Μέσα σε σκότος
θα βλέπη όσους δεν έπρεπε να βλέπη, λέγει°
δεν θα γνωρίζη πλέον αυτούς όπου δεν πρέπει
να ξέρη ο τρισδυστυχισμένος!
Τέτοιους θρήνους αφήνονοντας συχνοκεντούσε
τα μάτια του με τις χρυσές αυτές καρφίτσες°
συνάμα οι αιματόβαφες των ματιών κόρες
εστάζανε και βρέχανε τα γένεια--ω φρίκη!
όχι σταλιές αιματηρές, αλλά χαλάζι
αιματωπό, μαυρειδερό εσταζοβολούσαν°
--κι ήτανε βέβαια μια χαρά και μια ευτυχία,
που τώρα εγείνη στεναγμός, ντροπή, κατάρα,
θάνατος. Δεν απόλειψε κακό κανένα.

ΧΟΡΟΣ
Πού το κακό εσταμάτησε, για πε μου;

ΕΞΑΓΓΕΛΟΣ
Τις θύρες βοά ν’ ανοίξουνε να μάθουν όλοι
της γης των Θηβαίων οι κάτοικοι τον πατροκτόνον
και της μητέρας τον--ντροπή να ξεστομίσω
άσχημο λόγο που είπε αυτός και ντροπιασμένον--,
τον εαυτό του θέλοντας να εξορίση
από τας Θήβας μακριά. Δεν υποφέρει
να μείνη μεσ’ στο σπίτι του και να υπομένη
κατάρες που έδωκε στον εαυτό του.
Χρειάζεται βοήθεια κι οδηγό βέβαια,
γιατί το πάθημα βαρύ και αβόλευτο είναι.
Θέλεις το ιδεί ο ίδιος εσύ. Οι θύρες ανοίγουν
και θέαμα φοβερώτατο θεν’ αντικρύσης,
όπου κι εχθρός σου να ’τανε θα τον λυπόσουν.

ΧΟΡΟΣ
Ω συμφορά βαρύτατη,
που δεν μπορούν τα μάτια
του ανθρώπου ν’ αγναντέψουν,
βαρύτερη απ’ όλες, όσες είδα.
Ποια κακή τρέλλα σ’ έπιασε
και ποιος από τους αθανάτους
σε τέτοια δεινά σ’ έσπρωξε,
που δεν υπάρχουν ποιο μεγάλα;
Αλλοίμονό σου, δύστυχε,
να σ’ αντικρύσω δεν μπορώ, 
αν και πολλά να σε ρωτήσω θέλω,
πολλά απ’ το στόμα σου να μάθω--
τέτοια είν’ η φρίκη που γεννάς.

ΟΙΔΙΠΟΥΣ
Αλλοίμονο, αλλοίμονο, ο δυστυχισμένος!
Σε ποια μεριά της γης με παν,
σε ποιο βυθόν ορμητικά κυλά η φωνή μου!
Αλλοίμονο! Πού μ’ εγκρέμισες,
μοίρα, κακή μου μοίρα!

ΧΟΡΟΣ
Σε φοβερόν ανάκουστο κακό σε ρίχνει
η μοίρα σου° δεν το είδανε ανθρώπου μάτια.

ΟΙΔΙΠΟΥΣ
Ω μαύρο
νέφος, που ο κακός άνεμος σε φέρνει,
νέφος ακαταδάμαστο.
Ωιμέ.
Ωιμέ κι αλλοίμονο, ποιους πόνους
απ’ τις πληγές μου δέχομαι!
Και ποιών κακών ανάμνησι...

ΧΟΡΟΣ
Βέβαια δεν είν’ άπορο για τέτοιους πόνους
ότι διπλά πενθείς κι ότι διπλά υποφέρεις.


ΟΙΔΙΠΟΥΣ
Ω φίλε μου,
εσύ πιστός και σταθερός που δέχεσαι
για έναν τυφλόν ακόμη να φροντίζης.
Αλλοίμονο, αλλοίμονο
δεν με λαθεύεις τον τυφλόν
πολύ καθαρά διακρίνω τη φωνή σου.

ΧΟΡΟΣ
Φοβερών έργων αυτουργέ. Πώς μπόρεσες τα μάτια σου
να τα τυφλώσης; Ποιος σ’ ανάγκασε;

ΟΙΔΙΠΟΥΣ
Ο Απόλλων όλα ετέλεσεν, ω φίλοι μου, ο Απόλλων
τα έργα τούτα τα φρικτά,
τα πάθη τούτα μου, τα πάθη°
κανένας δεν με τύφλωσε°
ο ίδιος εγώ τον εαυτό μου τύφλωσα.
Γιατί τι το ’θελα να βλέπω,
αφού να βλέπω τίποτε
--τίποτε δεν μ’ ευχαριστούσε.

ΧΟΡΟΣ
Δεν έχεις άδικο, δυστυχισμένε!

ΟΙΔΙΠΟΥΣ
Τι πλέον να ιδώ
ή ν’ αγαπήσω, φίλοι μου,
ή ακούοντας να μ’ ευχαριστήση;
Πάρτε με μακριά από δω
τον άνδρα τον ολέθριον,
εμένα τον καταραμένον,
όπου οι θεοί μισούνε
πιότερο απ’ όλους τους θνητούς.

ΧΟΡΟΣ
Άθλιε, για τη συμφορά που σου ’τυχε,
--και τόσο την αισθάνεσαι--
ποτέ μου θα ’θελα
να μη σ’ έχω γνωρίσει...

ΟΙΔΙΠΟΥΣ
Ας πάη στην κατάρα του θεού,
όποιος απ’ τ’ άγρια δεσμά
ελύτρωσε τα πόδια μου τα τρυπημένα,
ή μ’ έσωσε απ’ τον θάνατον
--χωρίς καλό με τούτο να μου κάμη.
Γιατί τότε αν επέθαινα,
δεν θα θλιβόνταν σήμερα
οι φίλοι μου, κι εγώ δεν θα θλιβόμουν!

ΧΟΡΟΣ
Άμποτε να ’τον, όπως λες.

ΟΙΔΙΠΟΥΣ
Έτσι δεν θα γινόμουνα
φονιάς αυτού που μ’ έσπειρε,
ούτε νυμφίον θα μ’ έκραζαν
οι άνθρωποι της μάνας μου.
Τώρα όλ’ οι θεοί με μισούνε,
των ανοσίων βλαστάρι εγώ,
όπου το σπέρμα μου έρριξα
στη μάνα μου την ίδια.
Και αν είναι και χειρότερο
κακόν απ’ όλα τούτα--
σ’ εμένα τον Οιδίποδα έχει λάχει.

ΧΟΡΟΣ
Δεν ξέρω να σου πω, αν καλά το εσκέφθης:
καλύτερος ο θάνατος παρά τυφλος να ζήσης.

ΟΙΔΙΠΟΥΣ
Ότι δεν έγειναν καλά τούτα, μη θέλης
να υποστηρίξης! Δεν ηξέρω τάχα, φίλε,
όταν στον Άδη κάτω θ’ αραξοβολούσα,
με ποια μάτια θενά ’βλεπα μάνα ή πατέρα,
που και στους δυο τα πιο δεινά κακά έχω κάμει,
που δεν είν’ άξια τους ποινή ουδ’ η κρεμάλα.
Όμως την όψι των παιδιών μου θα εποθούσα
να ’βλεπα, κι ας γεννήθηκαν κριματισμένα.
Όχι! ποτέ στα μάτια μου γλυκειά δεν θα ’τον
ούτε κ’ η πόλις ουδ’ οι πύργοι των θεών, ούτε
τ΄αγάλματα τα σεβαστά που εγώ πια τώρα,
--ο μόνος που έζησα ευτυχής στας Θήβας μέσα--
τον εαυτό μου στέρησα από τούτα πλέον.
Ατός μου εγώ κηρύττοντας την εξορία
εκείνου, που οι αθάνατοι τον φανερώσαν
ανόσιον, της γενεάς του Λαΐου βλαστάρι,
έτσι κηρύττοντας εγώ το αίσχος ο ίδιος,
--μπορούσα να τους έβλεπα τους Θηβαίους με  μάτια
ανοιχτά; Κι αν ημπόραγα τ’ αυτιά να φράξω
να μην ακούω, θα το ’καμνα, να γείνω πλέον
όχι μόνο θεότυφλος, κουφός να γείνω.
Έτσι θενά τ’ απόκλεινα τ’ άθλιο κορμί μου.
Γλυκό ’ναι πάντα αφρόντιδος στη συμφορά σου
να μένης. Τι μ’ εδέχεσο, Κιθαιρών, τάχα;
Και γιατί δεν μ’ εσκότωνες καθώς μ’ εδέχθης;
Έτσι δεν θενά μάθαιναν ποτέ οι ανθρώποι
το γένος μου. Ω συ Πόλυβε, Κόρινθε, σπίτι
πατρικό, που στα ψέματα σ’ έλεγα σπίτι,
πόσες πληγές εκρύβοντο κάτω από μένα;
--στολίδι πολυάκριβο και τιμημένο. 
Και τώρα ετρανοδείχθηκε κακός πως είμαι
και γεννημένος άνομα. Ω εσείς τρεις δρόμοι,
και συ κοιλάδα απόκρυφη και πλούσιο δάσος
και στενωπή στα τρία στενά, σεις που το αίμα
ήπιατε του πατέρα μου, τάχα θυμάστε
πόσα κακά σας έκαμα κ’ έπειτα εδώθε
ερχόμενος ισάριθμα κακά έχω κάμει.
Γάμοι που μας γεννήκατε κι αναδωμένο
το ίδιο πάλιν έχετε σπέρμα εσείς, γάμοι,
πατέρες μας εδείξατε, αδέλφια, τέκνα,
μητέρες, νύμφες, σύζυγους, ξανασμιγμένον
αίμα και όσα αισχρότατα μεσ’ στους ανθρώπους.
Σιωπώ, αφού είναι ανάξιο να λέγωνται όσα
είν’ άνομο να γίνωνται. Όσο μπορείτε
πιο γλίγωρα αποκρύψατε σε κάποιο μέρος
μακριά ή και σκοτώστε με--στο πέλαο ρίχτε,
να μη σας είναι δυνατό πια να με ιδήτε.
Δεχθήτε να μ’ εγγίσετε τον άθλιο εμένα.
Πεισθήτε° μη δειλιάζετε. Ω συμφορά μου!
Άλλος κανείς πάρεξ εγώ δεν θα υποφέρη.

ΧΟΡΟΣ
Ιδού προς τούτο έφθασεν ο Κρέων, που μόνος
απόμεινε στο πόδι σου της χώρας φύλαξ,
για να σκεφθή και να τελέση, όσα νομίζεις.

ΟΙΔΙΠΟΥΣ
Αλλοίμονο! Τι να του πω! Θα με πιστέψη, 
που πριν ακόμη του ’δειξα τόση κακία;

ΚΡΕΩΝ 
Δεν ήλθα να γελάσω στα δεινά σου, Οιδίπου,
ούτε για τους πρωτύτερους κακούς σου λόγους
να σ’ ονειδίσω.[7] Αν των θνητών ντροπή δεν έχεις,
σεβάσου την υπέρτατη του Ήλιου φλόγα,
φανερό τέτοιο μίασμα ν’ αφίνης. Μήτε
τα ιερά τα βροχινά νερά θα το δεχθούνε,
μήτε το φως, μήτε το χώμα. Στο παλάτι
γλίγωρα πλέον φέρτε τον, γιατί μονάχα
τέτοια να βλέπουν και ν’ ακούν οι συγγενείς του--
τέτοια δεινά! τέτοια δεινά!--θενά μπορέσουν.

ΟΙΔΙΠΟΥΣ
Για το χατίρι των θεών, αφού με βγάζεις
από τον φόβον που ένιωθα και καλός είσαι,
σ’ εμέ που είμαι ο χειρότερος απ’ τους ανθρώπους,
πίστεψε. Κάτι θα σου πω για το καλό σου.

ΚΡΕΩΝ
Τι θέλοντας παρακαλείς με τέτοιον τρόπο;

ΟΙΔΙΠΟΥΣ
Όσο μπορείς πιο γλίγωρα απομάκρυνέ με
σε τόπον, όπου ανθρώπου δεν πατούνε πόδια.

ΚΡΕΩΝ
Θα το ’καμνα, αν δεν έπρεπε πρώτα κι απ’ όλα
να ρωτηθή ο Απόλλωνας τι χρεία να κάμω.

ΟΙΔΙΠΟΥΣ
Αλλά ο χρησμός καθαρά του θεού προστάζει
τον ασεβή, τον πατροκτόνον ν’ αφανίσης.

ΚΡΕΩΝ
Ναι. Τούτο επρόσταζε ο χρησμός° μα τώρα ανάγκη,
κει που τα πράγματα έφθασαν, να ξαναπάμε
στον θεόν και να ρωτήσωμε τι χρεία να γείνη.

ΟΙΔΙΠΟΥΣ
Για με τον άθλιον τον θεόν θενά ρωτήσης;

ΚΡΕΩΝ
Γιατί και συ στη δύναμί του πλέον πιστεύεις.

ΟΙΔΙΠΟΥΣ
Σ’ ορκίζω, σε πολυπαρακαλώ να κάμης τούτα:
Για τη νεκρή νεκρή βασίλισσα, που στο παλάτι
κοίτεται, τάφον κάμε της όπως θελήσης,
γιατί σωστά ό, τι άξιο θα επιτελέσης
στην αδελφή σου. Ζωντανόν όμως εμένα
η Θήβα ας μην αξιωθή να με κατέχη.
Αλλ’ άφινέ με κάτοικος των βουνών να ’μαι,
του Κιθαιρώνος του δικού μου βουνού ετούτου,
που η μάνα και ο πατέρας μου σε ζωντανόνε
τάφο κυρίαρχο δώκανε για ν’ αποθάνω,
για κείνους όπου θέλησαν να μ’ αφανίσουν.
Αν και γνωρίζω πως κακό ποτέ κανένα
ούτε κι αρρώστια δύναται να μ’ αφανίση,
γιατί αν συχνά απ’ τον θάνατον σωσμένος είμαι,
για να υπομείνω νέο κακό, τούτο συμβαίνει.
Αλλ’ ό, τι θέλ’ η Μοίρα μου--η κακή μου Μοίρα,
λέγω, ας μη μείνη ατέλεστο. Δεν θέλω, Κρέων, 
φροντίδα για τ’ αρσενικά τέκνα να λάβης.
Άνδρες θα γείνουν. Το ψωμί δεν θα τους λείψη
όπου κι αν πάνε. Άμοιρες, άθλιες παρθένες,
που στο τραπέζι εκάθιζαν μαζί μου πάντα
κι όποια τροφήν έγγιζα εγώ πιάναν κι εκείνες,
σ’ αυτές προστάτης να γενής, παρακαλώ σε,
κι άφησε στην αγκάλη μου θερμά να σφίξω,
μαζί μ’ αυτές τα δεινά μου, δεινά--να κλάψω.
Εμπρός, ω βασιλεύ,
γενναίε από το φυσικό σου,
φέρε σιμά μου
τις δυό τις θυγατέρες μου.Μες στην αγκάλη
καθώς εγώ θα τις κρατώ και θα τις σφίγγω,
θα μου φανή να τις έχω εμπρός μου
σαν όταν έβλεπα.
Τι λέγω;
Δεν τις ακούω--Αθάνατοι--εδώ σιμά μου
να χύνουν δάκρυα; Μ’ ευσπλαχνίσθη ο Κρέων
κ’ εδώ μου τα ’στειλε τα πλέον αγαπημένα,
τα δυό γλυκά παιδιά μου.
Λέγω καλά;

ΚΡΕΩΝ
Σωστά. Εγώ σ’ τις έφερα σιμά σου Οιδίπου,
ξέροντας τι παρηγοριά θενά σου δώσουν.

ΟΙΔΙΠΟΥΣ
Ευτυχισμένος άμποτε να ’σαι για τούτο.
Οι αθάνατοι να σε φυλάν και να σε σκέπουν.
Παιδία μου πού είσθε; Ελάτ’ εδώ, ζυγώστε
τ’ αδελφικά τα χέρια μου, όπου τυφλώσαν
τα μάτια του πατέρα σας τα λαμποβόλα.
Εγώ, που μη γνωρίζοντας φάνηκα ότ’ είμαι
αδερφάκι σας, και πατέρας σας πως είμαι.
Ίδια γυναίκα γέννησε και σας και μένα.
Για σας χύνω τα δάκρυά μου--να σας προσβλέψω
δεν μπορώ. Στοχάζομαι στη ζωή που μένει
πόσα θα πάθετε δεινά απ’ τους ανθρώπους.
Γιατί με ποιους, βλαστάρια μου, θα σχετισθήτε,
σε ποια καλά θενά σας πάρουν χαροκόπια,
χωρίς να φεύγετ’ απ’ αυτά κλαμένες πάντα
δίχως καμμιά ποτέ χαρά; Η ώρα του γάμου
όταν σιμώση, κόρες μου, για σας, ποιος θα ’ναι
που θα δεχθή τέτοιες ντροπές ωσάν εκείνες
που στους δικούς μου τους γονείς και τους δικούς του
θα ’ναι ατιμία; Ποιος αυτός που το παιδί του,
θ’ αφήση τέτοιονε πικρόν να κάμη γάμον;
Και ποιο κακό σας έλειψεν--ωιμέ; Σκοτώνει
τον πατέρα του ο πατέρας σας και τη μητέρα
σαστικιά του την κάνει αλλοί! και σας γεννάει,
παιδιά μαζί κι αδέλφια του--δυστυχισμένος.
Τέτοια θενά σας σύρουνε. Ποιοι θα τολμήσουν
γυναίκες να σας κάμουνε, γλυκές μου κόρες;
Κανείς δεν θα το τολμήση, δυστυχισμένες!
Κι ανύπαντρες θα μείνετε στη ζωή, τέκνα.
Βλαστέ του Μενοικέως εσύ, που των παιδιών μου
μόνος πατέρας έμεινες, γιατί οι γονείς των,
εμείς που τις γεννήσαμε χαμένοι πλέον
είμεθα, μη αβοήθητες χωρίς κανένα
στήριγμα, τις ολάρφανες, μου τις αφήσης,
μην τες νομίσης ίσες με τα κρίματά μου.
Σπλαχνίσου τες, παντέρημες που ’χουνε μείνει,
κι άλλη από σε δεν έχουνε καμμιάν ελπίδα.
Γενναίε, συγκατάνευσε, παρακαλώ σε
δωσ’ μου το χέρι! Και σε σας, αθώα μου τέκνα,
αν είσθε μεγαλύτερες, πολλές θενά ’χα
συμβουλές να ’δινα εγώ° τώρα μονάχα
παρακαλέστε ο βίος σας απ’ του πατρός σας
πιο ευτυχισμένος κι αγαθός--άμποτε--να ’ναι.

ΚΡΕΩΝ
Φθάνουν τα δάκρυα. Πήγαινε μεσ’ στο παλάτι.

ΟΙΔΙΠΟΥΣ
Έστω. Κι ας είν’ ανώφελο.

ΚΡΕΩΝ
Όλα καλά, όταν γίνονται μεσ’ στον καιρό τους.

ΟΙΔΙΠΟΥΣ
Ξέρεις πότε θα πάω εγώ;

ΚΡΕΩΝ
Λέγε κι ακούω.

ΟΙΔΙΠΟΥΣ
Όταν εσύ μου υποσχεθής,
πως θα με στείλης μακριά απ’ αυτόν τον τόπον.

ΚΡΕΩΝ
Ο θεός σου δίνει ό, τι ζητείς.

ΟΙΔΙΠΟΥΣ
Απ’ τους θεούς μισούμ’ εγώ.

ΚΡΕΩΝ
Λοιπόν θα το επιτύχης.

ΟΙΔΙΠΟΥΣ
Λες ότι πολύ γλίγωρα θα το επιτύχω;

ΚΡΕΩΝ
Δεν αγαπώ τα μάταια και κούφια λόγια.


ΟΙΔΙΠΟΥΣ
Πες να μ’ απομακρύνουνε.

ΚΡΕΩΝ
Προχώρει κι άφησε σ’ εμέ τις δυό σου κόρες.

ΟΙΔΙΠΟΥΣ
Αχ! Μη μου τις παίρνεις-- !........

ΚΡΕΩΝ
Μη θέλεις να τα επιτυχαίνης
όλα--γιατί όσα κι αν πέτυχες τα ’χασες όλα.

ΧΟΡΟΣ
Κάτοικοι της πατρίδας μου της Θήβας, ο Οιδίπους
που εγώριζε τα αινίγματα τα δύσκολα να λύνη,
κ’ ήτονε πολυζήλευτος και πολυτιμημένος,
βλέπετε σε ποια τρικυμία δεινών είναι πεσμένος!
Για τούτο, ο γνωστικός θνητός κανένανε δεν πρέπει
ως την υστερνή στιγμή--να τον καλοτυχίζη,
αν δεν περάση τη ζωή--χωρίς να δυστυχήση.

ΟΙΔΙΠΟΥΣ
Ω Αντιγόνη μου, παιδί γέρου τυφλού, σε τόπους
ποιους έχουμ' έλθει ή σε ποιανών ανθρώπων πολιτεία;
Ποιος τώρα τον Οιδίποδα, που τριγυρνάει στα ξένα,
θα τον δεχτή πονετικά με τόσο λίγα δώρα,
που κι' αν γυρεύη λιγοστά, μα παίρνει κι' απ' το λίγο
ακόμη πιο λιγώτερο, κι' αυτό αρκετό για μένα;
Γιατί τα τόσα βάσανα και τα πολλά μου χρόνια,
και τρίτη η καρδιωσύνη μου μ' έμαθαν να υπομένω.
Όμως, παιδί μου, πουθενά καν' αποκούμπι αν βλέπης
πάνω στο δρόμον ή σιμά σε δάσος, που ταμένο
είναι στους θεούς, σταμάτα με και βάλε με να κάτσω
για να ρωτήσουμε σε ποιο φτάσαμε τάχα μέρος.
Γιατί σαν ξένοι ερχόμαστε να μάθουμε απ' τους ντόπιους
και τα όσα θε ν' ακούσουμε να κάνουμε.

ΑΝΤΙΓΟΝΗ
Πατέρα,
δυστυχισμένε Οιδίποδα, τα κάστρα, που φυλάνε
την πολιτεία, βρίσκουνται μακριά μας, καθώς βλέπω·
κι' ο τόπος τούτος άγιος μου φαίνεται πως είναι,
γιατί γεμάτο τον θωρώ με δάφνη, ελιές κι' αμπέλια·
και μέσ' απαλοφτέρουγα γλυκολαλούν αηδόνια.
Εδώ, στην απελέκητη την πέτρα τούτη κάτσε·
γιατί κι' ο δρόμος πούκαμες είναι πολύς για γέρο.

ΟΙΔΙΠΟΥΣ
Λοιπόν να κάτσω βάλε με και τον τυφλόν έχ' έγνοια.

ΑΝΤΙΓΟΝΗ
Το ξέρω πια· να μου το πης αυτό δεν είν' ανάγκη.

ΟΙΔΙΠΟΥΣ
Μπορείς, αλήθεια, να μου πης σε ποιο φτάσαμε μέρος;

ΑΝΤΙΓΟΝΗ
Ναι· την Αθήνα ξέρω την· τον τόπον όμως όχι.

ΟΙΔΙΠΟΥΣ
Γιατί μας τόλεγεν αυτό καθένας στρατοκόπος.

ΑΝΤΙΓΟΝΗ
Ποιος είναι ο τόπος κάπου εδώ να πάω μήπως και μάθω;

ΟΙΔΙΠΟΥΣ
Ναι, ναι, παιδί μου, κι' αν μπορή κανείς εδώ να κάτση.

ΑΝΤΙΓΟΝΗ
Μα κατοικέται· όμως θαρρώ πως πια δεν είναι ανάγκη
να πάω, γιατί έναν άνθρωπο σιμά μας βλέπω.

ΟΙΔΙΠΟΥΣ
Αλήθεια,
ερχάμενο ίσα κατά μας, τρέχοντας προς τα δώθε;

ΑΝΤΙΓΟΝΗ
Μα νάτος είναι και παρών κι' ό,τι θαρρείς πως είναι
πρεπούμενο για να του λες, λέγε, γιατί κοντά είναι.

ΟΙΔΙΠΟΥΣ
Ω ξένε, ακούγοντας αυτή, που για τους δυο μας βλέπει,
ότι με το καλό έρχεσαι συ, που τον τόπο ξέρεις,
να πης τα όσα δεν ξέρουμε . . . .
ΞΕΝΟΣ
Πριν να ρωτάς περσότερα, φεύγα απ' αυτό το μέρος,
γιατί σε τόπο βρίσκεσαι, που είναι αμαρτία να μπαίνης.

ΟΙΔΙΠΟΥΣ
Ποιος είναι ο τόπος; ποιου θεού λογιέται κατοικία;

ΞΕΝΟΣ
Ανέγγιχτος κι' απάτητος. Γιατί τον κατοικούνε
οι τρομερές θεές, της Γης οι κόρες και του Σκότου.

ΟΙΔΙΠΟΥΣ
Ποιών το σεβάσμιο τ' όνομα γροικώντας θα μπορούσα
να τους προσπέσω;

ΞΕΝΟΣ
Εδώ ο λαός κράζη τες Ευμενίδες,
που όλα τα βλέπουνε· κι' αλλού μ' άλλο όνομα τις κράζουν.

ΟΙΔΙΠΟΥΣ
Όμως τον παρακαλεστή πονετικά ας δεχτούνε,
γιατί πια εγώ απ' το κάθισμα του τόπου αυτού δε θάβγω.

ΞΕΝΟΣ
Τι θες να πης;

ΟΙΔΙΠΟΥΣ
Πως είναι αυτό της μοίρας μου σημάδι.

ΞΕΝΟΣ
Μα να σε διώξω μήτ' εγώ τ' αποκοτώ, αν δε θέλη
η πολιτεία και προτού μου πούνε τι να κάμω.

ΟΙΔΙΠΟΥΣ
Σ' ορκίζω, ξένε, στους θεούς, μη με καταφρονέσης,
τέτοιο ζητιάνο, να μου πης τα όσα παρακαλώ σε.

ΞΕΝΟΣ
Λέγε· από εμέ τουλάχιστο δε θάβρης καταφρόνια.

ΟΙΔΙΠΟΥΣ
Ποιος είναι ο τόπος το λοιπόν αυτός, όπου έχουμ' έμπει;

ΞΕΝΟΣ
Γροικώντας όσα ξέρω εγώ κ' εσύ θα μάθης· όλος
ο τόπος τούτος άγιος είναι· και τον συχνάζει
ο Ποσειδών ο σεβαστός κι' ακόμη κι' ο Τιτάνας
ο φωτοκράτορας θεός ο Προμηθέας· το μέρος,
που εσύ πατείς, της γης αυτής το λεν χαλκό κατώφλι
και της Αθήνας στήριγμα· κ' οι τόποι οι κοντινοί του
καυχιούνται ότι έχουν αρχηγό τον αλογάρη τούτο
τον Κολωνό και φέρνουνε τ' όνομα το δικό του·
κι' όλοι το ίδιο του όνομα τώχουν για παρανόμι.
Τέτοια είναι αυτά, που τα τιμούν, ω ξένε, όχι με λόγια
αλλά πολύ περσότερο με το προσκύνημά τους.

ΟΙΔΙΠΟΥΣ
Λοιπόν κάθουνται κι' άνθρωποι σ' αυτούς εδώ τους τόπους;

ΞΕΝΟΣ
Και βέβαια συνονόματοι με το θεόν ετούτον.

ΟΙΔΙΠΟΥΣ
Εξουσιάζει τους κανείς ή κυβερνάει το πλήθος;

ΞΕΝΟΣ
Και τούτοι ορίζονται από το βασιλιά της χώρας.

ΟΙΔΙΠΟΥΣ
Ποιος είναι αυτός, που σε βουλή και πόλεμο είναι πρώτος;

ΞΕΝΟΣ
Θησέας λέγεται, παιδί του παλαιού του Αιγέα.

ΟΙΔΙΠΟΥΣ
Τάχα θα πάη κανένας σας σ' αυτόν μαντατοφόρος;

ΞΕΝΟΣ
Και τι να κάμη ή τι να πη μαντάτορας αν πάη;

ΟΙΔΙΠΟΥΣ
Πως, αν βοηθήση λιγοστά, μεγάλα θα κερδίση.

ΞΕΝΟΣ
Και ποια η βοήθεια απ' άνθρωπο, που δε μπορεί να βλέπη;

ΟΙΔΙΠΟΥΣ
Αληθινά θε να τα ειπώ όλα όσα θε να λέω.

ΞΕΝΟΣ
Τώρα γνωρίζεις, φίλε μου, πως δε θε ν' αμαρτήσης;
Αφού είσαι γενναιόκαρδος και μέσ' στη δυστυχία, (1)
καθώς το βλέπω, πρόσμενε αυτού, που πρωτοφάνης,
ως που να πάω να τα ειπώ σ' αυτούς εδώ τους ντόπιους,
όχι στη χώρα· γιατί αυτοί για εσέ θ' αποφασίσουν,
αν πρέπει εσύ να μένης ή δρόμο ν' αρχίσης πάλι.

ΟΙΔΙΠΟΥΣ
Αληθινά, παιδάκι μου, μας έφυγεν ο ξένος;

ΑΝΤΙΓΟΝΗ
Έφυγε· κ' έτσι δύνεσαι, πατέρα, μ' ησυχία
να προσεύχεσαι, γιατί εγώ μονάχα είμαι σιμά σου.

ΟΙΔΙΠΟΥΣ
Αγριομμάτες δέσποινες, αφού στη χώρα τούτη
κάθισα παρακαλεστής στο κάθισμά σας πρώτα,
μη φανήτε σκληρόκαρδες σ' εμένα και στο Φοίβο,
που σίντας μου προμάντευε τις συφορές εκείνες
προείπε μου αυτόν τον τελειωμόν, αφού καιρός περάση,
όταν ερθώ στον υστερνό τον τόπον, όπου θάβρω
την κατοικία των σεμνών θεών και φιλοξένια,
εκεί και τη βαριόμοιρη ζωή μου θα τελειώσω,
διάφορο, αν κάτσω, φέρνοντας σ' αυτούς που με δεχτούνε,
και χαλασμό στους μ' έστειλαν, σ' αυτούς που μ' αποδιώξαν.
Και μου μηνούσεν ότι αυτών σημάδια θε ναρθούνε
κάποιος σεισμός, κάποια βροντή, κάποια του Δία λάμψη.
Κ' ένοιωσα τώρα, πως αυτός ο δρόμος να με φέρη
στο δάσος τούτο βέβαια σημάδι είναι δικό σας
αληθινό· γιατί ποτέ δε θα συναπαντιόμουν
στο διάβα μου πρώτα μ' εσάς, φρόνιμος μ' Ερινύες, (2)
και δε θε να καθόμουνα πάνω σ' αυτή την πέτρα
τη σεβαστή κι' αδούλευτη. Μα τώρα πια, θεές μου,
σύμφωνα με του Απόλλωνα τις προφητείες δόστε
σ' εμένα κάποιο θάνατο και τελειωμό της ζήσης,
εξόν, αν με νομίζετε πως λίγο τυραγνιούμαι,
ενώ πάντα τα βάσανα τα πιο τρανά υποφέρνω.
Εμπρός, ω γλυκοπόθητα παιδιά του αρχαίου Σκότου,
εμπρός, ω συνονόματη της δυνατής Παλλάδας
Αθήνα, πιο αξετίμητη από τις χώρες όλες,
τον ίσκιο αυτόν του Οιδίποδα τον άθλιο λυπηθήτε,
γιατί δεν είναι βέβαια τούτο τ' αρχαίο κορμί μου.

ΑΝΤΙΓΟΝΗ
Σώπα, γιατί εδώ έρχουνται κάποιοι πολυχρονίτες
γέροι, για να εξετάσουνε κρυφά το κάθισμά σου.

ΟΙΔΙΠΟΥΣ
Και νά, σωπαίνω· μα κ' εσύ βγάλε με από το δρόμο
και μέσ' στο δάσος κρύψε με, ως που ν' ακούσω τούτους
ποια λόγια θε να πουν· γιατί καθένας, άμα ξέρη
τα πράματα, με προσοχή τις πράξες του οργανίζει.

ΧΟΡΟΣ

Στροφή α'.
Κύττα· ποιος ήταν τάχα;
πού στέκεται; πού νάναι
σαν έφυγε από δώθε
ο απόκοτος αυθάδης;
Ξέταζε· ζήταγέ τον,
σ' όλα τα μέρη ψάχνε·
κάποιος πλανητεμένος,
πλανητεμένος είναι
ο γέρος, όχι ντόπιος.
Αλλιώς αυτός ποτέ του
δεν ήθελε σιμώσει
στ' απάτητο το δάσος
των φοβερών παρθένων,
που δεν αποκοτούμε
να πούμε τ' όνομά τους
και που τις προσπερνούμε
χωρίς να τις κυττάμε,
χωρίς να πούμε λέξη,
και σαν βουβοί τα χείλη
κινώντας, με το νου μας
τις βαθυπροσκυνάμε.
Μα τώρα λεν, ότι ήλθε
κάποιος, που δεν τις τρέμει,
που εγώ, κι' αν όλο φέρνω
το δάσος γύρα, ακόμη
δε δύνουμαι να μάθω
πού τάχατε να μου είναι.

ΟΙΔΙΠΟΥΣ
Εγώ είμαι εκείνος, που ζητάτε·(3)
γιατί με τη φωνή σας βλέπω
εσάς, που μου μιλάτε.

ΧΟΡΟΣ
Πω, πω!
Φοβερός και στη θωριά,
φοβερός και στη φωνή. (4)

ΟΙΔΙΠΟΥΣ
Παρακαλώ σας, γι' άνομο μη με νομίστε.

ΧΟΡΟΣ
Δία προστάτη, ο γέροντας ποιος τάχα νάναι;

ΟΙΔΙΠΟΥΣ
Κάποιος, που δεν ταξίζει
να τον καλοτυχίστε,
βλεπάτορες του τόπου
αυτού. Και τ' αποδείχνω·
γιατί δε θα σερνόμουν
εδώ με ξένα μάτια
και δε θα στηριζόμουν
μεγάλος σε μικρή.

ΧΟΡΟΣ

Αντιστροφή α.
Ω! μάτια χαλασμένα! (5)
τάχα είσαι κακομοίρης
από γεννησιμιό σου;
πολύχρονος, αλήθεια,
μου φαίνεται πως είσαι.
Μα όσο από μένανε είναι,
στις τόσες συφορές σου
δε θα προσθέσης τώρα
και τούτες τις κατάρες.
Γιατί τραβάς εμπρός.
Όμως για να μη πέσης
μέσ' στη βαθειά λαγκάδα,
όπου φωνή καμμία
να γροικηθή δεν πρέπει,
όπου και το κροντήρι
από νερό γεμάτο
σμίγει με το ποτάμι
των ιερών πιστώνε, (6)
καλά απ' αυτά φυλάξου,
δυστυχισμένε ξένε,
μετατοπίσου, έξω έβγα.
Διάστημα μεγάλο
εσέ κ' εμάς χωρίζει.
Ακούς, βασανισμένε
τριγυριστή; κι' αν ίσως
να μου απαντήσης θέλης
για όσα σου λέω, λέγε,
αφού απ' τ' απάτητα έβγης,
εκείθε όπουθε ο νόμος
σ' όλους να λεν ορίζει.
Μα πριν μιλιά μη βγάλης.

ΟΙΔΙΠΟΥΣ
Κόρη μου, σαν τι ν' αποφασίσω;

ΑΝΤΙΓΟΝΗ
Πατέρα, πρέπει προσοχή να δίνουμε στους ντόπιους
υποχωρώντας στα σωστά κ' υπάκουοι να φανούμε. (7)

ΟΙΔΙΠΟΥΣ
Πιάσε το χέρι μου λοιπόν.

ΑΝΤΙΓΟΝΗ
Και νά που σε κρατάω.

ΟΙΔΙΠΟΥΣ
Ω ξένοι, ας μην αδικηθώ με το να σας πιστέψω
κι' από εδώ πέρα βγαίνοντας.

ΧΟΡΟΣ

Στροφή β'.
Ποτέ άθελά σου, γέρο,
από τα καταφύγια σου κανείς δε θα σε βγάλη.

ΟΙΔΙΠΟΥΣ
Να προχωρήσω;

ΧΟΡΟΣ
Προχώρα.

ΟΙΔΙΠΟΥΣ
Ακόμη;

ΧΟΡΟΣ
Τράβα τον, κόρη,
πιο πέρα ακόμη,
γιατί εσύ βλέπεις.

ΑΝΤΙΓΟΝΗ
Λοιπόν ακλούθα,
πατέρ' ακλούθα
με τυφλού πόδι
όπου σε φέρνω.

ΟΙΔΙΠΟΥΣ
―  ―  ―  ―

ΑΝΤΙΓΟΝΗ
υυυ ― υυ ― υ ―
υ-υυ-

ΟΙΔΙΠΟΥΣ
― ― ― υυ―

ΧΟΡΟΣ
Υπόμενε στα ξένα,
βασανισμένε ξένε,
μίσος να δείχνης σ' ό,τι
εχτρεύεται κ' η χώρα,
και σέβας νάχης σ' ό,τι
της είναι αγαπημένο.

ΟΙΔΙΠΟΥΣ
Λοιπόν οδήγα με, παιδί μου,
εκεί, όπου εύλαβα πατώντας, (8)
θε να μπορέσουμε να πούμε
και να γροικήσουμε συνάμα,
κι' όχι ας μη λέμε στην ανάγκη.

ΧΟΡΟΣ

Αντιστροφή β'.
Αυτού στάσου· μη βγάνης άλλο
το πόδι σου έξω από το μέρος,
που είναι μπροστά σ' αυτή την πέτρα.

ΟΙΔΙΠΟΥΣ
Έτσι;

ΧΟΡΟΣ
Αρκετά, καθώς ακούς.

ΟΙΔΙΠΟΥΣ
Να κάτσω;

ΧΟΡΟΣ
Αφού στα πλάγια
της πέτρας λίγο γύρης.

ΑΝΤΙΓΟΝΗ
Αυτό πατέρα, είναι δουλειά δική μου·
δίπλωσ' το πόδι σου ήσυχα (9) απά στάλλο . . . .

ΟΙΔΙΠΟΥΣ
Ωιμένα, ωιμένα, αλλοίμονό μου!

ΑΝΤΙΓΟΝΗ
αφού το γέρικο κορμί σου πάνω
στο φιλικό το χέρι μου ακουμπήσης.

ΟΙΔΙΠΟΥΣ
Ωιμένα, ωιμένα, μαύρη συφορά μου!

ΧΟΡΟΣ
Βασανισμένε! τώρα,
που βρήκες ησυχία,
για πες τι άνθρωπος είσαι;
Ποιός είσαι ο κακομοίρης,
που σ' οδηγάνε; τάχα
μπορώ από εσέ να μάθω
από πατρίδα ποια είσαι;

ΟΙΔΙΠΟΥΣ

Επωδός.
Ω ξένοι! αποδιωγμένος
μα μη . . .

ΧΟΡΟΣ
Γέροντα, τι είναι
αυτό, που απαγορεύεις;

ΟΙΔΙΠΟΥΣ
Μη, μη, μη με ρωτήσης
ποιος είμαι, μη ζητήσης
περσότερα να μάθης.

ΧΟΡΟΣ
Γιατί;

ΟΙΔΙΠΟΥΣ
Μαύρη η γενιά μου.

ΧΟΡΟΣ
Λέγε.

ΟΙΔΙΠΟΥΣ
Παιδί μου, ωιμένα,
σαν τι να φανερώσω;

ΧΟΡΟΣ
Ω ξένε, από πατέρα
ποια είναι η γενιά σου λέγε.

ΟΙΔΙΠΟΥΣ
Μαύρος εγώ! τι πρέπει,
παιδάκι μου, να κάμω;

ΑΝΤΙΓΟΝΗ
Λέγε, αφού πια σιμώνεις
σε κίνδυνο μεγάλο.

ΟΙΔΙΠΟΥΣ
Θα ειπώ· γιατί δε βλέπω
το πώς θα τ' αποφύγω.

ΧΟΡΟΣ
Αργείς πολύ, μα βιάσου.

ΟΙΔΙΠΟΥΣ
Ξέρετε κάποιον πούναι
του Λάιου παιδί;

ΧΟΡΟΣ
Πω, πω!

ΟΙΔΙΠΟΥΣ
Και τη γενιά
των Λαβδακίδωνε;

ΧΟΡΟΣ
Θεέ!

ΟΙΔΙΠΟΥΣ
Τον κακομοίρη Οιδίπου;

ΧΟΡΟΣ
Λοιπόν εσύ είσ' εκείνος;

ΟΙΔΙΠΟΥΣ
Μην τρέμετε καθόλου
για τα όσα λέω.

ΧΟΡΟΣ
Πω! πω!
κακόμοιρε, πω, πω!

ΟΙΔΙΠΟΥΣ
Τι θα μας λάχη τάχα,
κόρη μου;

ΧΟΡΟΣ
Από τη χώρα
έξω μακριά φευγάτε.

ΟΙΔΙΠΟΥΣ
Και κείνα πούχες τάξει
πώς θε να τα πληρώσης;

ΧΟΡΟΣ
Κανείς από τη μοίρα του την παίδεψη δεν παίρνει,
αν στις παλιές του συφορές την τιμωρία φέρνη·
μα όταν το πρώτο γέλασμα συγκρίνεται με τάλλο,
δε φέρνει τη χαρά αμοιβή παρά καημό μεγάλο.
Κ' εσύ από τα καθίσματα τούτα και πάλι φεύγα,
σαν ξορισμένος πάλι
από τη χώρα μου έβγα,
μήπως στη πολιτεία μου φέρης ζημιά μεγάλη.

ΑΝΤΙΓΟΝΗ
Ω ξένοι μου ψυχόπονοι, αφού δεν υποφέρετε
το γέρο μου πατέρα,
γιατί τις πράξες που έκαμε χωρίς τη θέλησή του
απ' ακουστά τις ξέρετε,
όμως εμέ, παρακαλώ, τη δόλια θυγατέρα
να λυπηθήτε ξένοι.
Μόνο για τον πατέρα μου στα πόδια σας πεσμένη
προσκλαίγουμαι, θωρώντας σας με μάτια όχι βλαμμένα.
Σαν νάμουνα κ' εγώ δική σας γέννα
παρακαλώ, ξένοι, από εσάς λύπηση ο δόλιος νάβρη·
από τ' εσάς κρεμόμαστε σαν από θεόν οι μαύροι.
Έλα, την αναπάντεχην υποσχεθήτε χάρη,
θερμοπαρακαλώ σας
σ' ότι αγαπάτε πιο πολύ, παιδί σας ή ζευγάρι
ή πράματα ή θεό σας.
Γιατί κ' εσείς προσεχτικά κοιτώντας δεν μπορείτε
κανέναν άνθρωπο να ιδήτε,
που να μπορή μακρυά να διώχνη
τη συφορά του, ανίσως θεός πάνω σ' αυτήν τον σπρώχνη.

ΧΟΡΟΣ
Μάθε παιδί του Οιδίποδα, πως για τις συφορές σας
το ίδιο λυπόμαστε κ' εσέ κι' αυτόν μα δε μπορούμε,
γιατί πολύ φοβούμαστε τα όσα οι θεοί προστάζουν,
απ' όσα τώρα σούπαμε περσότερα να πούμε.

ΟΙΔΙΠΟΥΣ
Λοιπόν απ' το καλό όνομα ή τη μεγάλη δόξα,
όταν του κάκου χύνεται, τι διάφορο απομένει,
ανίσως θεοφοβούμενη λεν την Αθήνα ότ' είναι
κι' ότι μονάχ' αυτή μπορεί τον κακομοίρη ξένο
να σώζη και μονάχ' αυτή να τόνε διαφεντεύη;
Μα αυτά για μένα που είναι τα; εσείς που με σηκώστε
απ' τα καθίσματά μου αυτά με διώχνετε κατόπι,
γιατί κατατρομάξατε μονάχ' απ' τόνομά μου·
βέβαια μόνο το σώμα μου μήτε και τα έργατά μου
το φόβο δε σας έφερεν· αφού με τα έργατά μου
εγώ έπαθα περσότερο κι' άλλος δεν βλάβη· ή πρέπει
να σου ιστορώ το ριζικό της μάννας και του κύρη (10)
που είναι αφορμή του φόβου σου; αυτό καλά το ξέρω.
Κι' όμως πως είμαι εγώ κακός, που κι' όταν αδικιόμουν
διαφεντευόμουν τόσο που, ανίσως ενεργούσα
φρόνιμα, δε θα γίνομουν κακός όπως και τώρα;
Μα τώρα δίχως τίποτα να ξέρω ήλθα, όπου ήλθα,
ενώ κακόπαθα απ' αυτούς που ξέραν πως χανόμουν.
Γι' αυτά στους θεούς ορκίζω σας, παρακαλώ σας, ξένοι,
όπως με βγάλτε απ' το κακό έτσι και να με σώστε (11)
και μη, αφού σέβεστε τους θεούς, τους αψηφάτε διόλου,
μα να θαρρήτε πως αυτοί θρήσκους κι' άθρησκους βλέπουν
και πως ως τώρα δα άθεος δεν έχει τους γλυτώσει.
Με τη βοήθεια των θεών εσύ μη μουτζουρώσης,
σ' έργ' άδικα δουλεύοντας, τη δοξασμένη Αθήνα,
μα, όπως τον παρακαλεστή στην προστασία σου πήρες,
βοήθα με και σώσε με· και μη το πρόσωπό μου
το τόσον άγριο βλέποντας, μη με καταφρονέσης,
γιατί ήρθα θεοφοβούμενος και με τους θεούς προστάτες
κι' όφελος φέρνοντας σ' αυτούς που κατοικούν τη χώρα.
Κι' όταν εδώ φτάση ο άρχοντας, που βασιλιάς σας είναι,
τότε, γροικώντας με καλά, θα μάθη όλα τα πάντα.
Μα εσύ στ' ανάμεσα κακός μη γίνεσαι καθόλου.

ΧΟΡΟΣ
Να σεβαστούμε, γέροντα, τους στοχασμούς σου ανάγκη
μεγάλη είναι, γιατί τάχεις πωμένα
με βαρυά λόγια. Και γι' αυτά ο βασιλιάς της χώρας
ν' αποφασίση είν' αρκετό για μένα.

ΟΙΔΙΠΟΥΣ
Και πού είναι τώρα ο βασιλιάς της χώρας τούτης, ξένοι;

ΧΟΡΟΣ
Μένει στην πολιτεία του, που απ' τον πατέρα του έχει,
μα πάει μαντάτορας σ' αυτόν εδώ να τόνε φέρη
εκείνος, που με φώναξε κ' εμέναν' εδώ πέρα.

ΟΙΔΙΠΟΥΣ
Αλήθεια, το πιστεύετε πως θάχη καμμιάν έγνοια
ή σεβασμό για τον τυφλόν, ώστε ναρθή σιμά μας;

ΧΟΡΟΣ
Το δίχως άλλο, τη στιγμή που τ' όνομά σου ακούση.

ΟΙΔΙΠΟΥΣ
Και ποιος αυτός, που θε να πη σ' εκείνον τ' όνομά μου;

ΧΟΡΟΣ
Μακρύς ο δρόμος· μα οι ομιλιές των στρατοκόπων τόχουν
συνήθειο να διαδίνουνται, που ακούγοντάς τες κείνος,
μην απελπίζεσαι, θαρθή· τι το όνομά σου γέρο,
έφτασεν ως στ' αυτιά ολονών, που κι' αν βαριέται από ύπνο, (12)
εδώ θε νάρθη γλήγορος, ακούγοντας για σένα.

ΟΙΔΙΠΟΥΣ
Ας έρθη καλορρίζικος για με και για τη χώρα,
γιατί ποιος μεγαλόκαρδος δε θέλει το καλό του; (13)

ΑΝΤΙΓΟΝΗ
Θεέ, τι να πω; πατέρα μου, στο νου μου τι να βάλω;

ΟΙΔΙΠΟΥΣ
Τι είν' Αντιγόνη μου;

ΑΝΤΙΓΟΝΗ
Θωρώ, καβάλλα απάς σε μούλα
κάποια γυναίκα νάρχεται σιμά μας· στο κεφάλι
σκιάδι φορεί θεσσαλικό να της κρατάη τον ήλιο.
Σαν τι να πω;
Τάχατες είναι; τάχατες δεν είναι; ή κάνω λάθος;
Και λέω και ξελέω το και τι να πω δεν ξέρω.
Ω την καημένη!
δεν είναι άλλη· χαρούμενη βέβαια με τα μάτια
με χαιρετάει σιμώνοντας, και τούτο φανερώνει
πως είναι δίχως άλλο αυτή η αδελφή μου Ισμήνη.

ΟΙΔΙΠΟΥΣ
Τι είπες, παιδί μου;

ΑΝΤΙΓΟΝΗ
Πως θωρώ την κόρη σου κ' εμένα αδερφή μου·
κι' απ' τη φωνήν αμέσως θα το νοιώσης.

ΙΣΜΗΝΗ
Ω δυο μου ονόματα γλυκά, πατέρα κι' αδερφή μου,
με κόπο αφού σας εύρηκα, μόλις τώρα και πάλι
απ' τα πολλά μου δάκρυα σας βλέπω.

ΟΙΔΙΠΟΥΣ
Ήλθες, παιδί μου;

ΙΣΜΗΝΗ
Πατέρα μου κακόμοιρε, που δε μπορείς να βλέπης.

ΟΙΔΙΠΟΥΣ
Παιδί μου φανερώθηκες;

ΙΣΜΗΝΗ
Όχι με δίχως κόπο.

ΟΙΔΙΠΟΥΣ
Αγκάλιασέ με, κόρη μου.

ΙΣΜΗΝΗ
Νά, και τους δυο σας πιάνω.

ΟΙΔΙΠΟΥΣ
Ω σπλάχνο μου ιδιοαίματο.

ΙΣΜΗΝΗ
Ω κακοτυχοζώντας.

ΟΙΔΙΠΟΥΣ
Εγώ και τούτη δα;

ΙΣΜΗΝΗ
Κ' εγώ η κακομοίρα τρίτη.

ΟΙΔΙΠΟΥΣ
Για λόγο ποιο ήλθες, κόρη μου;

ΙΣΜΗΝΗ
Να σε νοιαστώ, πατέρα.

ΟΙΔΙΠΟΥΣ
Μόνο απ' αγάπη;

ΙΣΜΗΝΗ
Και να πω κάτι σ' εσένα η ίδια,
μ' ένα μονάχα δούλο μας, που μπιστεμένον είχα.

ΟΙΔΙΠΟΥΣ
Και οι δυο λεβέντες αδερφοί που είναι να κοπιάζουν;

ΙΣΜΗΝΗ
Είν' εκεί πούναι· τρομερά τα τωρινά σ' εκείνους.

ΟΙΔΙΠΟΥΣ
Ω κείνοι, πώς παρώμοιασαν σ' όλα με τα συνήθεια
της Αίγυπτος, στο φυσικό και στης ζωής τον τρόπο·
γιατί κ' εκεί ταρσενικά μέσα στο σπίτι μένουν
τον αργαλειό δουλεύοντας, ενώ οι γυναίκες πάντα
έξω γυρεύουν τη θροφή. Και από εσάς, παιδιά μου,
εκείνοι, που ήτανε σωστό να τα υποφέρουν τούτα,
μέσα στο σπίτι μένουνε κλεισμένοι σαν κορίτσια.
Κι' αντίς εκείνους σεις οι δυο τα τόσα βάσανά μου
για χάρη μου υποφέρετε του κακομοίρη. Η μία
απ' τον καιρό, που γίνηκε κοπέλλα και στο σώμα
δυνάμωσε, πάντα μαζί μ' εμένα τριγυρνώντας
εδώ κ' εκεί η βαριόμοιρη, το γέροντα οδηγάει,
πολλές φορές πλανούμενη μέσα στα δάση τ' άγρια
ξυπόλυτη και νηστικιά· και μέσ' στο καλοκαίρι
ή μέσ' στ' αγριοχείμωνο, κοπιάζοντας η δόλια,
τη σπιτικιάν ανάπαψη δε συλλογιέται διόλου,
αν έχη ο κύρης της ψωμί. Κ' εσύ, παιδάκι μου, ήλθες
και προτού, στον πατέρα σου κρυφά από τους Θηβαίους
τις προφητείες φέρνοντας, όσες γι' αυτό το σώμα
ειπώθηκαν, και φύλακας πιστός μου εστάθης, όταν
απ' την πατρίδα μ' έδιωχναν. Και τώρα πάλι, Ισμήνη,
ποιο λόγο στον πατέρα σου φέρνοντας ήλθες; ποια είναι
η αφορμή που σ' έκαμε το σπίτι σου ν' αφήσης;
Γιατί δεν ήλθες βέβαια δίχως καμμιάν αιτία,
καλά το ξέρω εγώ, αν κακό κανένα δε μου φέρνης.

ΙΣΜΗΝΗ
Εγώ τα πάθη που έπαθα, πατέρα μου, ζητώντας
να βρω το μέρος που έμενες, στην άκρη θα τ' αφήσω.
γιατί δε θέλω δυο φορές να δοκιμάζω πόνους,
τη μιαν όταν παράδερνα, την άλλη αν τα λέω πάλι.
Μα τα κακά, που βρήκανε τους άτυχους τους γυιούς σου,
αυτά τώρα ήλθα να σου πω. Λοιπόν ανάμεσό τους
συνερισιά είχαν στην αρχή στον Κρέοντα ν' αφήσουν
το θρόνο και να μη γενούν ζημιά στην πολιτεία,
γιατί της οικογένειας μέσα στο νου τους είχαν
τον παλαιόν αφανισμόν, εκείνον πούχε πέσει
στο δύστυχο το σπίτι σου· τώρα όμως από κάποιον
θεό κι' από την αμυαλιά τη βλαβερή τους μπήκε
μέσα στους τρισκακόμοιρους κακή φιλονεικία
να βάλουν χέρι στην αρχή, στη βασιλεία της χώρας.
Κι' ο ένας ο πιο νεώτερος και πιο μικρός στα χρόνια
από το μεγαλείτερο, τον Πολυνείκη, αρπάζει,
το θρόνο και τον έδιωξε κι' απ' την πατρίδα ακόμη.
Κι' αυτός καθώς στη χώρα μας πολύς γίνεται λόγος,
στ' Άργος σαν πήγ' εξόριστος, για βοηθούς του παίρνει
συγγενολόι παράδοξο και πολεμάρχους φίλους,
στο νου του έχοντας γλήγορα ή το Άργος να πατήση
τη Θήβα και να τιμηθή ή να της δώση δόξα (14).
Δεν είν' αυτά, πατέρα μου, λόγια του αγέρα μόνο,
παρά έργατα τρομαχτικά· μα πού τα βάσανά σου
θα τα τελειώσουν οι θεοί δεν ημπορώ να νοιώσω.

ΟΙΔΙΠΟΥΣ
Το λες, γιατί τώρα έλπισες, πως οι θεοί για μένα
καμμιά φροντίδα θάχουνε, που πια να ξεγλυτώσω;

ΙΣΜΗΝΗ
Ελπίζω εγώ στις τωρινές, πατέρα, προφητείες.

ΟΙΔΙΠΟΥΣ
Ποιες είν' αυτές; παιδάκι μου, τι είναι προφητεμένο;

ΙΣΜΗΝΗ
Απ' τους Θηβαίους μια φορά για τον ευτυχισμό τους
θα ζητηθής, κι' αν ζωντανός ή πεθαμένος είσαι.

ΟΙΔΙΠΟΥΣ
Ποιος από τέτοιον άνθρωπο μπορεί να ωφεληθή;

ΙΣΜΗΝΗ
Λένε, ότι η δύναμη εκεινών κρέμεται από τα σένα.

ΟΙΔΙΠΟΥΣ
Τάχα, όταν δεν υπάρχω πια, τότε είμαι τέτοιος άντρας;

ΙΣΜΗΝΗ
Γιατί οι θεοί σηκώνουν σε τώρα, ενώ πριν σ' εχάναν.

ΟΙΔΙΠΟΥΣ
Μάταιο είναι να σηκώνουνε γέρο, που νιος γκρεμίστη·

ΙΣΜΗΝΗ
Μάθε όμως πως ο Κρέοντας σε λίγη όχι πολλή ώρα θάρθη γι' αυτά.

ΟΙΔΙΠΟΥΣ
Να κάμη τι, κόρη μου; ξήγα το μου.

ΙΣΜΗΝΗ
Να σε καθίσουνε σιμά στη Θήβα και να σ' έχουν
δικό τους, μα να μην πατής τα σύνορα της χώρας.

ΟΙΔΙΠΟΥΣ
Και ποιο το διάφορο, αν εγώ μένω έξω από τη χώρα;

ΙΣΜΗΝΗ
Δίχως τιμές ο τάφος σου ζημιά για κείνους θάναι.

ΟΙΔΙΠΟΥΣ
Μονάχα με την κρίση του και δίχως προφητείες
μπορεί κανείς να νοιώση το.

ΙΣΜΗΝΗ
Λοιπόν για τούτο θέλουν
να σε καθίσουνε σιμά στη χώρα τους, και μήτε
όπου τον εαυτό σου εσύ θα ορίζης να σ' αφήσουν.

ΟΙΔΙΠΟΥΣ
Λοιπόν και με Θηβαίικο θα με σκεπάσουν χώμα;

ΙΣΜΗΝΗ
Μα ο φόνος του πατέρα σου, πατέρα, το εμποδίζει.

ΟΙΔΙΠΟΥΣ
Λοιπόν σ' εμένα κύριοι ποτέ τους δε θα γίνουν.

ΙΣΜΗΝΗ
Λοιπόν αυτό θάναι ζημιά μεγάλη στους Θηβαίους.

ΟΙΔΙΠΟΥΣ
Ποιο περιστατικό αν γενή, θα πάθουνε, παιδί μου;

ΙΣΜΗΝΗ
Απ' το δικό σου το θυμό, στον τάφον σου όταν έλθουν.

ΟΙΔΙΠΟΥΣ
Λες όσα λες, αφού από ποιον τα γροίκησες, παιδί μου;

ΙΣΜΗΝΗ
Απ' τους αποκρισάριους του Δελφικού μαντείου.

ΟΙΔΙΠΟΥΣ
Κι' αυτά τάχει για μένανε προφητεμένα ο Φοίβος;

ΙΣΜΗΝΗ
Έτσι τα λεν όσοι ήλθανε στην πολιτεία της Θήβας.

ΟΙΔΙΠΟΥΣ
Κι' από τους γυιούς μου τάχατε κανείς τάκουσε τούτα;

ΙΣΜΗΝΗ
Κ' οι δυο τακούσανε κ' οι δυο πολύ καλά τα ξέρουν.

ΟΙΔΙΠΟΥΣ
Έτσι λοιπόν, κι' αν τάκουσαν οι τιποτένιοι τούτα,
τη βασιλεία προτίμησαν καλλίτερ' από μένα;

ΙΣΜΗΝΗ
Λυπόμουνα που τάκουγα, όμως σου τ' αναγγέλνω.

ΟΙΔΙΠΟΥΣ
Όμως οι θεοί ας μην πάψουνε ποτέ το μάλωμά τους,
που ήταν γραφτό τους, κι' άμποτε μόνο σε μένα νάναι
ο τελειωμός της γρήνιας τους αυτής, που τώρ' αρχίζουν
κι' ο ένας απάς στον άλλονε σηκώνει το κοντάρι·
κ' έτσι ούτε αυτός όπου κρατεί το σκήπτρο και το θρόνο
να μείνη, ούτε κ' εκείνος, που διώχτηκε από τη χώρα,
να πάη ποτέ πίσω σ' αυτήν· αφού κ' εμένανε, όταν
απ' την πατρίδα έτσι άτιμα διωχνόμουν, δε βοηθήσαν
μήτε και με διαφέντεψαν, παρά με θέληση τους
διώχτηκα με διαλάλημα κ' έφυγα για τα ξένα.
Μπορείς να πης πως δίκαια, μια και το πεθυμούσα,
η πολιτεία μούκαμε τότες αυτή τη χάρη.
Όχι, δεν είναι αλήθεια, αφού την ίδια εκείνη ημέρα,
τότε που χόχλαζε ο θυμός κ' ήταν τρανή χαρά μου
το νάβρω θάνατο και το να με πετροβολήσουν
κανείς δε φάνηκε βοηθός σ' αυτή την πιθυμιά μου.
Μα ύστερ' από καιρό, όταν πια όλος μου ο πόνος ήταν
μαλακωμένος κ' ένοιωθα πως ο θυμός μου τόσο
φούσκωσε, που βασανιστής έγινε πιο μεγάλος
απ' όσο πριν αμάρτησα, τότε πια από τη μία
η πολιτεία μ' έδιωχνε με βίαν απ' την πατρίδα
ύστερ' από πολύν καιρό, κι' από την άλλη εκείνοι,
οι γυιοί, που τον πατέρα τους μπορούσαν να βοηθήσουν,
δεν το θελήσανε παρά για μια τους λέξη μόνο,
που δεν την είπαν, πάντοτες εγώ σαν ψωμοζήτης
κι' απ' την πατρίδα εξόριστος στα ξένα τριγυρνούσα.
Όμως από τούτες εδώ, αν κ' είναι και κορίτσια
αδύνατα, όσο το μπορούν από το φυσικό τους,
έχω θροφήν όσο να ζω και τόπο για να μένω
και συνδρομή συγγενική· μα εκείνοι απ' το γονιό τους
προτίμησαν καλλίτερα το θρόνο να κρατούνε
και το ραβδί και νάχουνε την εξουσία της χώρας.
Μα δε θα το πιτύχουνε νάχουν εμέ βοηθό τους·
μήτε ποτέ και διάφορο θα ιδούν από της Θήβας
τη βασιλεία· το ξέρω αυτό, γροικώντας από τούτη
τις προφητείες και νοιώθοντας τα παλαιά τα λόγια
όσα για μένα κάποτε μου μήνυσεν ο Φοίβος.
Και τώρα και τον Κρέοντα να με ζητήση ας στέλνουν
ή κι' όποιον άλλον, που τρανός στην πολιτεία λογιέται.
Γιατί, αν εσείς, ω φίλοι μου, θελήσετε με τούτες
τις πολυσέβαστες θεές της χώρας τις προστάτρες
βοήθεια να μου δώσετε, τρανό στην πολιτεία
προστάτη θα χαρίσετε και στους εχτρούς μου λύπες.

ΧΟΡΟΣ
Ταξίζεις Οιδίπου, κ' εσύ κι' αυτές εδώ οι παρθένες
να βρης συμπόνεση· κι' αφού με τα όσα λες προστάτης
της χώρας τούτης δείχνεσαι να σ' ορμηνέψω θέλω
τα όσα θα σου είν' ωφέλιμα.

ΟΙΔΙΠΟΥΣ
Ω τρισαγαπημένε!
ορμήνευέ με ό,τι κ' εγώ τώρα να κάμω πρέπει.

ΧΟΡΟΣ
Παστρέψου τώρα για τιμή των θεώνε, που σιμά τους
πρωτόρθες και τους πάτησες τον ιερό τους τόπο.

ΟΙΔΙΠΟΥΣ
Με τρόπους ποιους να κάμω αυτό; φίλοι μου, μάθετέ με.

ΧΟΡΟΣ
Πρώτα από αστέρευτη κρουνιά σταλαγματιές να φέρνης
άγιες, αφού με καθαρά τα χέρια του τις πιάσης.

ΟΙΔΙΠΟΥΣ
Κι' όταν αυτό το αμόλευτο νερό απ' τη βρύση πιάσω;

ΧΟΡΟΣ
Είναι κροντήρια απ' άνθρωπο τεχνίτη δουλεμμένα,
που εσύ τα δυο χερούλια τους σκέπασε και το στόμα.

ΟΙΔΙΠΟΥΣ
Με νέα βλαστάρια ή γνέματα, ή με ποιόν άλλο τρόπο;

ΧΟΡΟΣ
Με πρόβατου νεογέννητου ποκάρι νιοκομμένο.

ΟΙΔΙΠΟΥΣ
Καλά· μα κ' έπειτ' απ' αυτά πού πρέπει να τελειώσω;

ΧΟΡΟΣ
Στέκοντας ανατολικά να χύνης τις χοές.

ΟΙΔΙΠΟΥΣ
Με τα κροντήρια αυτά, που λες, και τις χοές να χύνω;

ΧΟΡΟΣ
Απ' το καθένα τρις φορές χύνε· μα το στερνό όλο.

ΟΙΔΙΠΟΥΣ
Με τι να το γεμίσω αυτό; και τούτο ορμήνευέ με.

ΧΟΡΟΣ
Νερό και μέλι· μα κρασί καθόλου να μη βάνης.

ΟΙΔΙΠΟΥΣ
Κι' όταν η γη η μαυρόφυλλη τα πάρη;

ΧΟΡΟΣ
Αφού σκορπίσης
και με τα δυο τα χέρια σου σ' αυτήν ελιάς κλωνάρια
ενιά από τρεις φορές, να λες τα παρακάλια τούτα.

ΟΙΔΙΠΟΥΣ
Να τα γροικήσω θέλω αυτά, γιατί είν' το πιο σπουδαίο.

ΧΟΡΟΣ
Με την ψυχή καλόγνωμη να δέχουνται σωσμένο
τον παρακαλεστήν αυτές, που κράζουμ' Ευμενίδες,
ζήταγε εσύ μονάχος σου ή και για σε όποιος άλλος,
μιλώντας σιγανά χωρίς πιο δυνατή να βγάνη
φωνή· να τραβηχτή έπειτα δίχως να βλέπη πίσω.
Και τούτα αν κάμη θαρρετά κ' εγώ θα σε βοηθήσω·
αλλοιώτικα πάντα από σε, ξένε, θε νάχω φόβο.

ΟΙΔΙΠΟΥΣ
Παιδιά μου, ακούτε αυτούς εδώ τους κοντινούς μας ξένους;

ΑΝΤΙΓΟΝΗ
Κι' ακούσαμε και διάταζε να κάμουμε ό,τι πρέπει.

ΟΙΔΙΠΟΥΣ
Εγώ να πάω δεν μπορώ· τι με κρατούνε δύο
κακά, που διόλου δύναμη δεν έχω, μήτε βλέπω.
Μα από τις δυο σας τώρα η μια τούτα να κάμη ας πάη.
Γιατί νομίζω, είν' αρκετή αντίς πολλές και μία
ψυχή να ξεπληρώση αυτά, καλόγνωμη αν σιμώνη.
Μα γλήγορα κάμετε αρχή και μη με αφήστε μόνο,
γιατί δεν έχει δύναμη μονάχο το κορμί μου
να σέρνεται, μηδέ χωρίς οδηγητή.

ΙΣΜΗΝΗ
Να κάμω
αυτά που λες πηγαίνω εγώ· μα και το μέρος, όπου
ανάγκη θάναι να τα βρω, θέλω να μάθω.

ΧΟΡΟΣ
Ξένη,
από το δάσος πέρα εκεί· και τίποτε αν σου λείψη
από όλα, υπάρχει φύλακας που θα σου πη.

ΙΣΜΗΝΗ
Πηγαίνω
γι' αυτά, κ' εσύ, Αντιγόνη μου, μένοντας εδώ πέρα,
πρόσεχε τον πατέρα μας· γιατί κανείς δεν πρέπει
του κόπου νάχη θύμηση, για τους γονιούς του αν πάσχη.

Στροφή α'.

ΧΟΡΟΣ
Είναι σκληρό τη συφορά, που τώρα πια κοιμάται,
να την ξυπνάω, φίλε.
Όμως να μάθω θέλω . . .

ΟΙΔΙΠΟΥΣ
Αυτό που θέλεις ποιο είναι;

ΧΟΡΟΣ
Το μαύρο σου τον πόνο,
που ανίκητος σε βρήκε
και σε κρατάει σκλάβο.

ΟΙΔΙΠΟΥΣ
Ω! μη μου ξεσκεπάσης,
σε ορκίζω στη φιλιά σου,
όσα σκληρά έχω πάθει (15).

ΧΟΡΟΣ
Θέλω ν' ακούσω, φίλε,
σωστή την ιστορία
αυτή, που τόσο απλώθη
στον κόσμ' όλο κι' ακόμη
δε λησμονιέται διόλου.


ΟΙΔΙΠΟΥΣ
Ωιμέ!

ΧΟΡΟΣ
Παρακαλώ σε,
στρέξε.

ΟΙΔΙΠΟΥΣ
Ωχ, αλλοίμονό μου!

ΧΟΡΟΣ
Στρέξε· γιατί κ' εγώ
σ' ό,τι γυρεύεις στρέγω.

ΟΙΔΙΠΟΥΣ

Αντιστροφή α'
Έπαθα, φίλοι, συφορές, έπαθα αθέλητά μου
και μάρτυρας ο θεός μου·
μα κι' απ' αυτές δεν ήλθε
καμμιά με θέλησή μου.

ΧΟΡΟΣ
Όμως σε τι έχεις πάθει;

ΟΙΔΙΠΟΥΣ
Μ' έμπλεξε η πολιτεία
χωρίς να το γνωρίζω
σε μισητό κρεββάτι,
σε γάμους, που αφανίζουν.

ΧΟΡΟΣ
Αλήθεια, όπως μαθαίνω,
επήρες της μητέρας
το στυγερό κρεββάτι;

ΟΙΔΙΠΟΥΣ
Ωιμέ! θάνατος είναι
ν' ακούω τούτο, φίλε.
Όμως αυτές οι δύο
δικές μου είναι . . .

ΧΟΡΟΣ
Τι λες;

ΟΙΔΙΠΟΥΣ
Κόρες και δυο κατάρες!

ΧΟΡΟΣ
Ω Δία!

ΟΙΔΙΠΟΥΣ
Γεννήθηκαν
από την κοιλοπόνια
ίδιας στους τρεις μας μάννας.

ΧΟΡΟΣ

Στροφή β'
Είναι λοιπόν και κόρες σου και. . . (16)

ΟΙΔΙΠΟΥΣ
και δυο αδερφάδες.
του πατέρα

ΧΟΡΟΣ
Ωιμένα!

ΟΙΔΙΠΟΥΣ
και βέβαια ωιμένα!
αδιάκοπα χτυπήματα,
κακομοιριάς περίσσιας.

ΧΟΡΟΣ
Έπαθες;

ΟΙΔΙΠΟΥΣ
Έπαθα όσο
να τα θυμάμαι πάντα.

ΧΟΡΟΣ
Έκαμες . . .


ΟΙΔΙΠΟΥΣ
Δεν έκαμα, όχι.

ΧΟΡΟΣ
Μα τι λοιπόν;

ΟΙΔΙΠΟΥΣ
Δέχτηκα δώρο,
που άμποτε ο κακομοίρης
εγώ την πολιτεία
να μην είχα βοηθήσει
για να μη το κερδίσω.

ΧΟΡΟΣ

Αντιστροφή β'
Δυστυχισμένε, τι λοιπόν; σκότωσες; . . .

ΟΙΔΙΠΟΥΣ
Τι είναι τούτο
Σαν τι θέλεις να μάθης;

ΧΟΡΟΣ
τον πατέρα;

ΟΙΔΙΠΟΥΣ
Ωιμένα!
Δεύτερη μου κατάφερες
πληγή πας στην πληγή.

ΧΟΡΟΣ
Σκότωσες;

ΟΙΔΙΠΟΥΣ
Σκότωσα· όμως
ο φόνος μου έχει κάτι

ΧΟΡΟΣ
Τι;

ΟΙΔΙΠΟΥΣ
να με δικαιολογήση.

ΧΟΡΟΣ
Σαν τι;

ΟΙΔΙΠΟΥΣ
Θε να σου πω.
Νά, δηλαδή απ' ανάγκη
σκότωσα και ξολόθρεψα·
μα είμαι απ' το νόμο αθώος,
γιατί χωρίς να ξέρω
έκαμα αυτό το φόνο.

ΧΟΡΟΣ
Μα νά, που φθάνει ο βασιλιάς Θησέας ο γυιός του Αιγέα·
γι' αυτά που τον καλέσαμε, καθώς παρακαλούσες.

ΘΗΣΕΑΣ
Από πολλούς ακούγοντας και πρώτα των ματιών σου
το ματοστάλαχτο χαμό, παιδί του Λάιου, σ' είχα
γνωρίσει και τα τωρινά στο δρόμο μου γροικώντας
γνωρίζω σε καλλίτερα. Γιατί κ' η φορεσιά σου
κ' η κεφαλή σου η δύστυχη δείχνουν σ' εμάς ποιος είσαι·
κι' αφού πια σε συμπόνεσα να σε ρωτήσω θέλω
δυστυχισμένε Οιδίποδα, σ' αυτό το μέρος ήλθες
ποιο παρακάλεμα έχοντας για με και για τη χώρα,
κ' εσύ κι' αυτή η βαριόμοιρη παραστεκάμενή σου.
Λέγε· κι' αν έχης να μου ειπής κανένα παρακάλιο
μεγάλο, που εξ αιτίας του μακριά θε να τραβιόμουν,
εγώ, που ξένος τι θα ειπή το ξέρω, γιατί ξένος,
καθώς εσύ όταν ήμουνα, τόμαθα και στα ξένα
σαν άντρας εκινδύνεψα πολύ για το κορμί μου, (17)
κ' έτσι δε δύνουμαι κρυφά κανένα ν' αποφύγω,
που ξένος είναι, όπως εσύ, για να μη τον βοηθήσω.
Γιατί, πως είμαι άνθρωπος καλά το ξέρω κι' ότι
δεν είν' δικό μου τ' αύριο περσότερο από σένα.

ΟΙΔΙΠΟΥΣ
Θησέα, η μεγαλοκάρδια σου με λίγα λόγια εφάνη
γι' αυτό πρέπει με λιγοστά κ' εγώ να σου μιλήσω.
Επειδή εσύ ποιος είμ' εγώ και ποιος είν' ο γονιός μου
κι' από ποιόν τόπον ήλθα εδώ τάχεις όλα ειπωμένα·
κ' έτσι δε μου απολείπεται να λέω τίποτ' άλλο
παρ' όσα μου χρειάζονται, και τελειώνει ο λόγος.

ΘΗΣΕΑΣ
Λέγε το τούτο στη στιγμή για να το μάθω.

ΟΙΔΙΠΟΥΣ
Δώρο
για να σου δώσω έρχουμαι τάραχλο το κορμί μου,
όχι σπουδαίο στη θωριά· μα είν' απ' αυτό τα κέρδη
τρανότερα ή όσο φαίνεται το πρόσωπό μου ωραίο.

ΘΗΣΕΑΣ
Και ποιο διάφορο φέρνοντας θαρρείς ότι εδώ φτάνεις;

ΟΙΔΙΠΟΥΣ
Θε να το μάθης κάποτε, με τον καιρό, όχι τώρα.

ΘΗΣΕΑΣ
Και πότε θα φανερωθή λοιπόν το χάρισμά σου;

ΟΙΔΙΠΟΥΣ
Όταν πεθάνω εγώ κ' εσύ φροντίσης να με θάψης.

ΘΗΣΕΑΣ
Ζητάς της ζήσης τα στερνά· μα όσα στ' ανάμεσα είναι
ή τα ξεχνάς ολότελα ή δεν τα λογαριάζεις.

ΟΙΔΙΠΟΥΣ
Γιατί μέσα στο θάψιμο για με βρίσκουνται κείνα.

ΘΗΣΕΑΣ
Μα η χάρη αυτή, που μου ζητάς, πολύ μικρή είναι χάρη.

ΟΙΔΙΠΟΥΣ
Όμως για πρόσεξε· μικρό δεν είν' αυτό το πράμα.

ΘΗΣΕΑΣ
Για τα παιδιά σου τάχατε το λες αυτό ή για μένα;

ΟΙΔΙΠΟΥΣ
Εκείνοι μ' αναγκάζουνε να πάω κει πέρα πάλι.

ΘΗΣΕΑΣ
Όμως δεν πρέπει μήτ' εσύ να φεύγης σαν δε θέλουν.

ΟΙΔΙΠΟΥΣ
Μα όταν τόθελα κ' εγώ, δε μ' άφιναν να φύγω.

ΘΗΣΕΑΣ
Τρελλέ! ο θυμός στις συφορές ωφέλεια δεν είναι.

ΟΙΔΙΠΟΥΣ
Όταν μ' ακούσης, συμβουλές λέγε· τώρα όμως άσ' τες.

ΘΗΣΕΑΣ
Λέγε· γιατί δεν είν' πρεπό να λέω χωρίς να ξέρω.

ΟΙΔΙΠΟΥΣ
Θησέα, δοκίμασα κακά το ένα πάνω στ' άλλο.

ΘΗΣΕΑΣ
Θέλεις να πης για την παλιά κατάρα της γενιάς σου;

ΟΙΔΙΠΟΥΣ
Όχι, καθόλου, γιατί αυτή καθ' Έλληνας τη λέει.

ΘΗΣΕΑΣ
Τι από τ' ανθρώπινα κακά περσότερο υποφέρνεις;

ΟΙΔΙΠΟΥΣ
Έτσ' είναι· απ' την πατρίδα μου μ' έδιωξαν οι σπορές μου·
και πια δε μου είναι βολετό να πάω κει πέρα πάλι,
γιατί είμαι του πατέρα μου φονιάς.

ΘΗΣΕΑΣ
Λοιπόν πώς πίσω
να σε γυρίσουνε μπορούν, ώστε να μένης χώρια;

ΟΙΔΙΠΟΥΣ
Το στόμα το θεοτικό θα τους εξαναγκάση.

ΘΗΣΕΑΣ
Ποια δυστυχία φοβούμενοι από τις προφητείες;

ΟΙΔΙΠΟΥΣ
Ότι είναι το γραμμένο τους εδώ να σκοτωθούνε.

ΘΗΣΕΑΣ
Και πώς μπορεί έχτρητα να μπη σ' εμένα και σ' εκείνους;

ΟΙΔΙΠΟΥΣ
Παιδί του Αιγέα πολυακριβό, μόνο οι θεοί δεν ξέρουν
γεράματα, μηδέ ποτέ πεθαίνουν· μα όλα τάλλα
ο παντοδύναμος καιρός τ' αναποδογυρίζει.
Σβύνει κ' η δύναμη της γης και του σωμάτου σβύνει
η πιστοσύνη χάνεται κ' η απιστία γεννιέται.
μήτε ποτές ανάμεσα σε φίλους άντρες μένει
η ίδια γνώμη και μηδέ σε χώρα γι' άλλη χώρα.
Γιατί σε τούτους τώρα δα κι' αργότερα σ' εκείνους
μίσος ή αγάπη γίνεται κ' ύστερα πάλι αγάπη.
Κι' ανίσως τώρ' ανάμεσα σ' εσένα και τη Θήβα
όλα καλά πηγαίνουνε, διαβαίνοντας ο χρόνος
ο αμέτρητος αρίφνητες γεννάει νύχτες κ' ημέρες,
που απ' αφορμή παραμικρή σκορπιούνται στους ανέμους
με πόλεμον οι τωρινές φιλιές και συμμαχίες·
όταν καμμιά φορά θα πιή ζεστό το αίμα εκείνων
το κρύο το κουφάρι μου που θάναι μέσ' στο χώμα,
αν είναι Ζευς ακόμη ο Ζευς κι' αληθινός ο Φοίβος.
Μα αφού δεν είν' πρεπούμενο τ' απόκρυφα να λέω,
σ' αυτά που αρχίνησα άσε με, φυλάγοντας μονάχα
την πιστοσύνη σου· κ' εσύ δε θε να πης ποτέ σου
πως τον Οιδίποδα σ' αυτούς τους τόπους τον εδέχτης
να κάτση ανώφελα, αν οι θεοί βέβαια δε με γελάσουν.

ΧΟΡΟΣ
Ω βασιλιά και πρίντερα στη χώρα πως θα δώση
ο άνθρωπος τούτος έταζε και τούτα κι' άλλα λόγια.

ΘΗΣΕΑΣ
Ποιος θα μπορέση το λοιπόν την καλογνωμοσύνη
να μη δεχτή τέτοιου ανθρώπου; που πρώτα η φιλοξένια
κοινή γι' αυτόν κ' αιώνια στη χώρα μας υπάρχει,
κ' έπειτα, παρακαλεστής αν κ' ήλθε των θεώνε,
πληρώνει φόρο όχι μικρό σ' εμένα και στη χώρα.
Κ' εγώ επειδή τα σέβουμαι δε θ' αρνηθώ ποτέ μου
το δώρο του παρά κ' εδώ θα τον δεχτώ να κάτση.
Κι' αν εδώ ο ξένος προτιμά να μένη θα διορίσω
εσένα για να τον φυλάς· ή αν προτιμάς μαζί μου
νάρχεσαι, Οιδίποδα, απ' αυτά σ' αφίνω να διαλέξης,
αφού σκεφτής· γιατί κ' εγώ μ' εσέ θα συμφωνήσω.

ΟΙΔΙΠΟΥΣ
Σ' ανθρώπους τέτοιους άμποτε, Δία, καλό να δίνης.

ΘΗΣΕΑΣ
Λοιπόν τι θέλεις; νάρχεσαι στ' αρχοντικό μου αλήθεια;

ΟΙΔΙΠΟΥΣ
Βέβαια αν μου ήταν βολετό· μα ο τόπος τούτος είναι . . .

ΘΗΣΕΑΣ
όπου θα κάμης τι; επειδή ενάντιος δε θα σου είμαι.

ΟΙΔΙΠΟΥΣ
Όπου θε να νικήσω αυτούς, που μ' έχουν αποδιώξει.

ΘΗΣΕΑΣ
Μεγάλο τάζεις χάρισμα για τη διαμονή σου.

ΟΙΔΙΠΟΥΣ
Ανίσως βέβαια κ' εσύ το λόγο σου κρατήσης.

ΘΗΣΕΑΣ
Μην έχης φόβο όσο για εμέ δε θε να σε προδώσω.

ΟΙΔΙΠΟΥΣ
Κ' εγώ βέβαια σαν άπιστο δε θα σε δέσω μ' όρκο.

ΘΗΣΕΑΣ
Μα κ' έτσι δε θα κέρδιζες περσότερ' από τώρα.

ΟΙΔΙΠΟΥΣ
Πώς θε να κάμης το λοιπόν;

ΘΗΣΕΑΣ
Τι πιο πολύ φοβάσαι;

ΟΙΔΙΠΟΥΣ
Θε νάρθουν άνθρωποι . . .

ΘΗΣΕΑΣ
Γι' αυτούς θάχουν την έννοια τούτοι.

ΟΙΔΙΠΟΥΣ
Κοίτα, μ' αφίνεις . . .

ΘΗΣΕΑΣ
Μη μου λες όσα να κάμω πρέπει.

ΟΙΔΙΠΟΥΣ
Ανάγκη να φοβάμ' εγώ.

ΘΗΣΕΑΣ
Δε σκιάζεται η καρδιά μου.

ΟΙΔΙΠΟΥΣ
Δεν ξέρεις τους φοβερισμούς . . .

ΘΗΣΕΑΣ
Ξέρω, πως από δώθε,
χωρίς να θέλω εγώ, άνθρωπος κανείς δε θα σε πάρη.
Πολλές φοβέρες την ψυχή του κάκου φοβερίσαν
με πολλά λόγια· μα, άμα ο νους έρθη στα συγκαλά του,
πάνε τα φοβερίσματα στο βρόντο· και σ' εκείνους,
κι' αν πήραν θάρρος φοβερά να λεν για το άρπαγμά σου,
το ξέρω εγώ, το πέλαγο, που είν' αποδώ ως κει πέρα,
μεγάλο κι' αταξίδευτο ίσως φανή. Για τούτο,
και χώρια από ό,τι σκέφτουμαι, εγώ σε συμβουλεύω
να μη φοβάσαι, αν σ' έστειλεν ο Φοίβος εδώ πέρα·
μα κ' αν εγώ δεν είμ' εδώ, ξέρω πως τόνομά μου
μόνο θα σούναι φύλακας κακό να μη παθαίνης.

ΧΟΡΟΣ

Στροφή α'.
Στης αλογοθροφούσας τούτης χώρας
το μέρος τ' ομορφότερο ήλθες, ξένε,
στον Κολωνό τον ασπροχώματ' όπου
το γλυκόλαλο αηδόνι κελαδάει
συχνάζοντας στα δροσερά φαράγγια,
πάνω στο μαύρο τον κισσό πετώντας
και στου θεού τ' απάτητο το δάσος,
που κάνει πλήθος τους καρπούς κι' ούτ' ήλιος
ούτε κανένας άνεμος το πιάνει·
όπου συχνάζει πάντοτ' ο πατέρας
του μεθυσιού ο Διόνυσος, συντρόφους
πιστούς τις θείες έχοντας βυζάχτρες.

Αντιστροφή α'.
Και με την ουρανόσταλτη δροσιά μέρα τη μέρα
το φουντωτό μανούσι ανθίζει,
που δυο τρανών θεών παλιό στολίδ' είναι, κι' ο κρόκος,
που σαν χρυσάφι λαμπυρίζει·
και δε στερεύουν οι πηγές οι ακοίμητες, που θρέφουν
πλούσια του Κηφισού το ρέμα,
μα πάντα κάθε μέρα αυτός με τα νερά καθάρια
στης πλατοστήθας γης τους κάμπους
ξεχύνεται πιο γλήγορο το κάρπισμα να φέρη·
μήτε τη μίσησαν οι Μούσες,
μήτε κ' η χρυσοχάλινη τήνε μισεί Αφροδίτη.

Στροφή β'.
Ανθίζει ακόμη δέντρο, που ως τα τώρα
μήτε και μέσ' στη χώρα της Ασίας
μήτε και στο τρανό του Πέλοπα νησί
δεν άκουσα, πως μόνο του φυτρώνει,
χωρίς να φυτευτή από ανθρώπου χέρι,
όντας στων εχτρών τάρματα φοβέρα,
που πιο πολύ στη χώρα τούτη ανθίζει,
η ασημοφυλλ' η ελιά, που θρέφει
τα παλληκάρια· αυτή κανένας νέος
ή γέρος αρχηγός δε θ' αφανίση
με τους πολεμιστές του κόβοντάς τη,
γιατί το μάτι, που όλα γύρω βλέπει,
του Δία, που είναι της ελιάς προστάτης,
τη φυλάει κ' η Αθηνά η γαλανομμάτα

Αντιστροφή β'.
Μα έχω για την πατρίδα μου να ειπώ και παίνεμ' άλλο
πολύ καλλίτερο, που δώρο
είναι του δυνατού θεού και καύχημα μεγάλο
της χώρας μου, πως είναι πρώτη
στο να γυμνάζη τ' άλογα και πρώτη στα καράβια.
Ω γυιέ του Κρόνου, Ποσειδώνα
αφέντη, εσύ τη σήκωσες σε τόσο τρανή δόξα,
γιατί σε τούτα εδώ τα μέρη
πρωτόφτιασε το χέρι σου τα γκέμια, που μερώνουν
τάλογα. Κι' αλαφρά στο κύμα
το καλοχούφτιαστο κουπί με λάμνισμα πηδάει
ακολουθώντας τις Νεράιδες.

ΑΝΤΙΓΟΝΗ
Ω χώρα, που με περισσούς επαίνους σε παινεύουν,
τώρα είν' δουλειά σου αληθινά τα λόγι' αυτά να δείξης.

ΟΙΔΙΠΟΥΣ
Κόρη μου, τι αναπάντεχο είναι;

ΑΝΤΙΓΟΝΗ
Με βία, πατέρα,
ο Κρέοντας και με βοηθούς έρχεται κατά μας.

ΟΙΔΙΠΟΥΣ
Αγαπημένοι γέροντες, τώρ' από σας μονάχα
μπορεί σ' εμένα να δειχτή του γλυτωμού το τέλος.

ΧΟΡΟΣ
Μη σκιάζεσαι και θα δειχτή· γιατί κι' αν ίσως είμαι
γέρος εγώ, δε γέρασε κ' η δύναμη της χώρας.

ΚΡΕΩΝ
Ευγενικοί άντρες, που σ' αυτή τη χώρα κατοικείτε,
μέσα στα μάτια σας θωρώ, πως με τον ερχομό μου
σας έχει πιάσει τώρα δα κάποιος μεγάλος φόβος·
μη με φοβόσαστε, μηδέ λόγο κακό να βγάλτε.
Γιατί δεν ήλθα θέλοντας κάνα κακό να κάμω
αφού κ' εγώ είμαι γέροντας και ξέρω, ότι σε χώρα
έρχουμαι, που είναι δυνατή όσο δεν είν' καμία άλλη
Ελληνική. Όμως στάλθηκα μήπως και καταφέρω
το γέρο τούτον άνθρωπο στη Θήβα νάλθη πίσω·
Θηβαίος ένας δε μ' έστειλε, μα με προστάξαν όλοι,
γιατί από τη συγγένεια μας μου πρέπει να λυπάμαι
για τα παθήματ' αυτουνού περσότερο απ' τη χώρα.
Μα, Οιδίπου κακορροίζικε, ακούγοντας εμένα,
γύρισε στην πατρίδα σου. Σε προσκαλνάει δίκια
όλης της Θήβας ο λαός· και πιο πολύ από τούτον
εγώ, γιατί περσότερο ― αν μέσα στους ανθρώπους
δεν είμαι ο πιο κακώτερος ― πονώ στις συφορές σου,
θωρώντας σε τον άμοιρο νάσαι χωρίς πατρίδα,
πάντ' αλανιάρης, νηστικός (18), κ' έχοντας στήριγμά σου
μια κόρη· δε φαντάζομουν ποτέ μου ο κακομοίρης
ότι θε νάχε πέσει αυτή σε τόση δυστυχία
σ' όση είν' πεσμέν' η δύστυχη, παντοτινά για σένα
τον άραχλο φροντίζοντας με στερεμένη ζήση,
τόσο μικρούλα ανύπαντρη και που μπορεί καθένας
να την αρπάξη. Τάχατες βαρειά ντροπή δεν είπα,
μαύρος εγώ, για εσέ, για εμέ και τη γενιά μας όλη;
Μα αφού δεν είναι βολετό τα φανερά να κρύβω,
Οιδίπου εσύ, στους πατρικούς θεούς μας σ' εξορκίζω,
κρύψε τα, ακούγοντας εμέ, στέργοντας να γυρίσης
ξανά στην πολιτεία σου, στο πατρικό σου σπίτι,
τη χώρα τούτη φιλικά σαν αποχαιρετήσης,
τι της αξίζει· μα σωστό είναι την εδική σου
να σεβαστής περσότερο, γιατί σ' έχει αναθρέψει.

ΟΙΔΙΠΟΥΣ
Ω εσύ, που όλα τ' αποκοτάς και σ' όλα μπορείς νάβρης
κάθε λογής πονήρεμα για δικαιολόγησή σου,
δόλωμ' αυτά τι μου πετάς και θέλεις να με πιάσης
πάλι, που αν επιανόμουνα, πιότερο θα λυπόμουν;
Γιατί κι' όταν υπόφερνα πριν απ' τις συφορές μου,
όταν για μένα ήταν χαρά να φύγω απ' την πατρίδα,
αν κ' ήθελα, δεν ήθελες τη χάρη να μου κάμης.
Μα τον καιρό, που πια ο θυμός μούχε περάσει κ' ήταν
γλυκός μου πόθος το να ζω μέσ' στην πατρίδα, τότε
μ' εξώριζες και μ' έδιωχνες στα ξένα, και δε σου ήταν
τότες αυτή η συγγένεια μας καθόλου αγαπημένη.
Και τώρα πάλι, που θωρείς καλόγνωμη να μου είναι
η χώρ' αυτή κ' οι κάτοικοι, πασχίζεις να μ' αλλάξης
τη γνώμη, γλυκολέγοντας σκέψες σκληρές· μα ποια είναι
αυτή η χαρά να ευεργετής ανθρώπους άθελά τους;
Αν δηλαδή κανείς, ενώ παρακαλάς για κάτι,
δε δίνη τίποτε, μηδέ να σε βοηθήση θέλη,
αν κ' η καρδιά σου λαχταρά γι' αυτά που ανάγκη τάχεις,
τότε σου χάριζε, όταν πια τόπο δεν πιάνη η χάρη,
ανώφελη ευχαρίστηση για σε δε θάταν τούτη;
Αλλ' όμως τέτοια δα κ' εσύ σ' εμένανε προσφέρνεις·
καλά στα λόγια βέβαια, μα ψεύτικα στα έργα.
Μα και σε τούτους θα τα πω για να σε δείξω ψέφτη.
Ήλθες να πάρης με από δω όχι για να με φέρης
πίσω στο σπίτι μου, παρά για να με κάτσης έξω
και να γλυτώση η Θήβα σου άβλαβη από τη χώρα
τούτη. Δε θα σου γίνη αυτό, παρά θα σ' εύρουν τούτα:
Στον τόπο κείνον πάντοτε θα μένη η εκδίκησή μου·
κι ακόμη απ' την πατρίδα μου θα βρούνε οι γυιοί μου τόπο
τόσον, όσος θα φτάση τους για να τους θάψουν μόνο.
Λοιπόν καλλίτερ' από σε δεν ξέρω όσα θα γίνουν
στη Θήβα; Βεβαιότατα μια και γροικώ το Φοίβο
κι' αυτόν το Δία, που είναι του γονιός, σωστά να λένε.
Όμως εσύ μου ήλθες εδώ με το ύπουλό σου στόμα
και με μεγάλες πονηριές· μα πιο πολλά σ' εσένα
θα φέρουνε τα λόγια σου κακά παρά ευτυχία.
Μα φεύγα! γιατί, ξέρω το, πως δε σε καταπείθω·
κ' εμάς να ζούμ' εδώ άσε μας· γιατί δεν κακοζούμε
κ' έτσι όπως είμαστε, αν χαρά μας φέρνη αυτό περίσσα.

ΚΡΕΩΝ
Θαρρείς πως φέρνουνε κακόν αληθινά σ' εμένα
ή περισσότερο σ' εσέ αυτά που μου λες τώρα,

ΟΙΔΙΠΟΥΣ
Για με είναι πιο καλλίτερο, ανίσως μήτ' εμένα
να καταπείθης δε μπορής, μήτε και τους σιμά μου.

ΚΡΕΩΝ
Κακόμοιρε! μήτε ο καιρός δε θα σου βάλη λίγο
μυαλό, παρά για ντρόπιασμα των γερατειών υπάρχεις;

ΟΙΔΙΠΟΥΣ
Στη γλώσσα εσύ είσαι φοβερός· μα εγώ δεν ξέρω ούτ' ένα
άνθρωπο δίκιο, που μιλεί καλά για όλα τα πάντα.

ΚΡΕΩΝ
Είν' άλλο το να πης πολλά κι' άλλο κείνα που πρέπει.

ΟΙΔΙΠΟΥΣ
Όπως δα εσύ λίγα τα λες, όμως τα λες στην ώρα.

ΚΡΕΩΝ
Όχι σ' εκείνον που μυαλά με τα δικά σου έχ' ίσια.

ΟΙΔΙΠΟΥΣ
Φύγε! το λέω και γι' αυτούς, και μήτε να προσέχης
πού πρέπει εγώ να κάθουμαι, παραμονεύοντάς με.

ΚΡΕΩΝ
Μαρτύρους βάνω αυτούς εδώ, εσένα όχι, ποια λόγια
στους φίλους αποκρίνεσαι· καμμιά φορά αν σε πιάσω . . .

ΟΙΔΙΠΟΥΣ
Και να με πάρη ποιος μπορεί με βία απ' αυτούς τους φίλους;

ΚΡΕΩΝ
Κι' όμως εσύ θα λυπηθής χωρίς να γίνη τούτο. (19)

ΟΙΔΙΠΟΥΣ
Σαν τι κατόρθωμα έκαμες, που έτσι με φοβερίζεις;

ΚΡΕΩΝ
Εγώ προλίγο, αφού άρπαξα, τη μια απ' τις δυο σου κόρες
μακριά έστειλα, και γλήγορα και τούτη εδώ θα πάρω.

ΟΙΔΙΠΟΥΣ
Ωιμένα!

ΚΡΕΩΝ
Γλήγορ' αφορμή να κλαις πιο πολύ θάχης.

ΟΙΔΙΠΟΥΣ
Έχεις την κόρη μου;

ΚΡΕΩΝ
Κι' αυτήν εδώ σε λίγο θάχω.

ΟΙΔΙΠΟΥΣ
Ωιμένα! τι θα κάμετε φίλοι μου; θα φανήτε
προδότες και δε διώχνετε τον άσεβο από δώθε;

ΧΟΡΟΣ
Έβγα έξω, ξένε, γλήγορα· γιατί μήτε και τώρα
φέρνεσαι δίκια, μήτε πριν είχες τα δίκια κάμει.

ΚΡΕΩΝ
Ε, σεις! αυτή με το στανιό καιρός είναι να πάρτε
εδώθε, αν δε θα περπατή τώρα με θέλησή της.

ΑΝΤΙΓΟΝΗ
Ωιμένα! πού η βαριόμοιρη να φύγω; ποια βοήθεια
από θεούς ή απ' άνθρωπους θα βρω;

ΧΟΡΟΣ
Τι κάνεις, ξένε;

ΚΡΕΩΝ
Δεν γγίζω αυτόν τον άνθρωπο, παρά την εδική μου.

ΟΙΔΙΠΟΥΣ
Ω της χώρας αφέντηδες!

ΧΟΡΟΣ
Ξένε, δεν κάνεις δίκια.

ΚΡΕΩΝ
Δίκια.

ΧΟΡΟΣ
Πώς είναι δίκια αυτά;

ΚΡΕΩΝ
Τους εδικούς μου παίρνω.

Στροφή

ΟΙΔΙΠΟΥΣ
Ωιμένα, ω πολιτεία!

ΧΟΡΟΣ
Τι κάνεις ξένε; Θα την αφήσης;
Αμέσως τώρα τη δύναμη μου
θα δοκιμάσης.

ΚΡΕΩΝ
Τραβήξου πίσω.

ΧΟΡΟΣ
Όχι μακριά σου, αφού γυρεύεις
αυτά να κάμης.

ΚΡΕΩΝ
Μα με τη Θήβα
θάχης να κάμης, αν θα πειράξης
καθόλου εμένα.

ΟΙΔΙΠΟΥΣ
Ετούτα εγώ δεν τάλεγα;

ΧΟΡΟΣ
Άσε απ' τα χέρια την κόρη αμέσως.

ΚΡΕΩΝ
Να μην προστάζης καθόλου εκείνους,
που δεν ορίζεις.

ΧΟΡΟΣ
Άσ' τη, σου λέω.

ΚΡΕΩΝ
Κ' εγώ σας λέω να περπατάτε.

ΧΟΡΟΣ
Ελάτ' εδώ, τρεχάτε,
τρεχάτ' εσείς οι ντόπιοι.
Η χώρα μου πατιέται,
η χώρα μου με βία,
τρεχάτ' εδώ σ' εμένα.

ΑΝΤΙΓΟΝΗ
Σέρνουμαι η κακομοίρα! ξένοι, ξένοι!

ΟΙΔΙΠΟΥΣ
Παιδάκι μου, πού μούσαι;

ΑΝΤΙΓΟΝΗ
Φεύγω χωρίς να θέλω.

ΟΙΔΙΠΟΥΣ
Τα χέρια σου άπλωσέ μου.

ΑΝΤΙΓΟΝΗ
Μα δε μπορώ καθόλου.

ΚΡΕΩΝ
Ε, σεις! δε θα την πάρτε;

ΟΙΔΙΠΟΥΣ
Ωιμένα, ο κακομοίρης!

ΚΡΕΩΝ
Λοιπόν με τα στηρίγματα τούτα δε θα βαδίσης
ποτέ σου πια· όμως αφού θέλεις να στέκης πάνω
απ' την πατρίδα σου κι' από τους φίλους, που κ' εμένα
προστάξανε και κάνω αυτά, αν κ' ήμουν βασιλέας,
στέκα. Γιατί με τον καιρό, το ξέρω εγώ, θα νοιώσης
πως μήτε τώρα φέρνεσαι καλά στον εαυτό σου,
μήτε και πρώτα φέρθηκες, ενώ οι φίλοι δε θέλαν,
γιατί στο θυμό δούλεψες, που πάντα σε ζημιώνει.

ΧΟΡΟΣ
Να σταματήσης, ξένε, αυτού.

ΚΡΕΩΝ
Σου λέω να μη μ' εγγίζης.

ΧΟΡΟΣ
Όχι, δε θα σ' αφήσω, αφού στερήθηκα εγώ τούτες.

ΚΡΕΩΝ
Λοιπόν και μεγαλείτερη η χώρα σου θα δώση
γλήγορ' αποζημίωση· γιατί δε θε ν' αρπάξω
μονάχ' αυτές.

ΧΟΡΟΣ
Τι έχεις σκοπό να κάμης;

ΚΡΕΩΝ
Θε να πάρω
κι' αυτόν εδώ.

ΧΟΡΟΣ
Μεγάλα λες.

ΚΡΕΩΝ
Θα γίνη τούτο αμέσως,
ανίσως δε μου αντισταθή ο βασιλιάς της χώρας.

ΟΙΔΙΠΟΥΣ
Ω ξαδιαντροπομίλητε! στ' αλήθεια εσύ μ' εγγίζεις;

ΚΡΕΩΝ
Προστάζω σε να μη μιλής.

ΟΙΔΙΠΟΥΣ
Μακάρι οι θεές τούτες
να μη με κάμουν άλαλο για να σου πω ακόμη
και τούτη την κατάρα μου, . . .(20) παγκάκιστε, που φεύγεις
με βίαν, αφού μου στέρησες το μοναχό το φως τους
απ' τα τυφλά τα μάτια μου. (21) Μακάρι και σ' εσένα
και στη γενιά σου ολάκερη γεράματα να δώση
ο Ήλιος, που όλα τα θωρεί, όποια έδωκε σ' εμένα.

ΚΡΕΩΝ
Τ' ακούτ' εσείς, που κάθεστε σ' αυτή τη χώρα;

ΟΙΔΙΠΟΥΣ
Ακούνε
κ' εσέ κ' εμέ και σκέφτουνται, πως μ' όλο πούχω πάθει
εγώ από σένα μ' έργατα, με λόγια σ' εκδικούμαι.

ΚΡΕΩΝ
Δε θα κρατήσω το θυμό, παρά με βία θα πάρω
τούτον, αν κ' είμαι μόνος μου κι' αργός από τα χρόνια.

Αντιστροφή

ΟΙΔΙΠΟΥΣ
Ωιμένα, ο μαύρος!

ΧΟΡΟΣ
Με πόση, ξένε, ξαδιαντροπιά ήλθες,
αν απ' του νου σου επέρασε, ότι
αυτά θα κάμης.

ΚΡΕΩΝ
Έτσι νομίζω.

ΧΟΡΟΣ
Λοιπόν ποτέ μου πια δε θα κάτσω
στη χώρα τούτη.

ΚΡΕΩΝ
Κι' ο μικρός, σαν έχη δίκιο,
τον τρανό καταπονάει.

ΟΙΔΙΠΟΥΣ
Γροικάτε τα ποια λέει;

ΧΟΡΟΣ
Δε θα τα κάμη· καλά το ξέρω. (22)

ΚΡΕΩΝ
Ο Δίας βέβαια μπορεί να ξέρη,
εσύ όμως όχι.

ΧΟΡΟΣ
Λοιπόν ετούτα
βρισιά δεν είναι!

ΚΡΕΩΝ
Βρισιά είν', αλλ' όμως
θα τη χωνέψης.

ΧΟΡΟΣ
Ωέ! πολίτες όλοι,
ωέ, προεστοί της χώρας,
ελάτ' εδώ τρεχάτοι,
ελάτε, γιατί φεύγουν
από δω πέρα τούτοι.

ΘΗΣΕΑΣ
Τι είναι τάχα οι φωνές τούτες; τι έχει γίνει; από φόβο
τάχα ποιόν με σταματήστε μέσ' στην ώρα πούχ' αρχίσει
τη θυσία στον Ποσειδώνα, που του Κολωνού είν' προστάτης;
Πέτε μου, να μάθω θέλω για ποιο λόγον εδώ πέρα
ήλθα πιο γοργά παρ' όσο το πόδ' ήθελε να τρέξη;

ΟΙΔΙΠΟΥΣ
Αγαπημένε μου, ― γιατί γνώρισα τη φωνή σου ―
από τον άνθρωπον αυτόν κακόπαθα προλίγου.

ΘΗΣΕΑΣ
Σαν τι έπαθες; και ποιος αυτός που σ' έχει βλάψει; λέγε.

ΟΙΔΙΠΟΥΣ
Αυτός ο Κρέοντας, που θωρείς, φεύγει μακριά, αφού πρώτα
απ' τα παιδιά μου μ' άρπαξε το μοναχό ζευγάρι.

ΘΗΣΕΑΣ
Πώς είπες;

ΟΙΔΙΠΟΥΣ
Κείνα πούπαθα τάκουσες όλα τώρα.

ΘΗΣΕΑΣ
Από τους δούλους στους βωμούς λοιπόν ας πάη κάποιος
όσο μπορεί γοργότερα κι' όλους ας αναγκάση
πεζούς και καβαλλάρηδες ν' αφήσουν τη θυσία
και προσβολή να τρέξουνε στο μέρος, όπου σμίγουν
των στρατοκόπων οι διπλοί δρόμοι, για να εμποδίσουν
οι κόρες να περάσουνε, κ' εγώ σ' αυτόν το φίλο,
ότι με βία νικήθηκα, να μη γενώ γελοίος.
Γλήγορα, καθώς πρόσταξα πηγαίνετε. Και τούτον
ανίσως εγώ εθύμωνα, όσο του αξίζει τώρα,
δε θα είχ' αφήσει απλήγωτον απ' το δικό μου χέρι.
Και μ' όποιους νόμους τώρ' αυτός μας ήλθεν εδώ πέρα,
με τέτοιους κι' όχι μ' αλλουνούς κ' εμείς θα του φερθούμε,
ποτέ δε θάβγης δηλαδή από τη χώρα τούτη,
αν κείνες δε μου φέρης· πριν κ' εμπρός μου εδώ τις στήσης.
Γιατί εσύ πολιτεύτηκες με τρόπο, που δε στέκει
σ' εμέ και στην πατρίδα σου και σ' όλη τη γενιά σου,
σε πολιτεία μπαίνοντας, που προσκυνάει το δίκιο·
και δίχως νόμο τίποτα δεν κάνει, και της χώρας
αυτής μη λογαριάζοντας τους νόμους, εδώ εχύθης
και τα όσα σου χρειάζουνται αρπάζεις και σκλαβώνεις
με το έτσι θέλω· νόμισες, πως είν' η χώρα μου έρμη
απ' άντρες, ή την πέρασες σαν κάποια σκλαβωμένη,
κ' εμέ ίσιο με το τίποτα. Κι' όμως εσένα η Θήβα
πρόστυχο δε σ' ανάθρεψε· γιατί κι' αυτή δε θέλει
να θρέφη άντρες παράνομους, κι' ούτε θα σε παινούσε,
ανίσως και το μάθαινε πως τα δικά μου αρπάζεις
και των θεώνε, παίρνοντας με βια παρακλητάδες
κακότυχους. Μα αν τύχαινε στη χώρα σου να μπαίνω,
κι' αν είχα με το μέρος μου το πιο μεγάλο δίκιο,
χωρίς να θέλη ο βασιλιάς, όποιος κι' αν ήταν, έξω
δε θάσερνα, ούτε θάρπαζα, μα θάξερα πως πρέπει
ξένος εγώ να φέρνουμαι μπροστά στους χωραΐτες.
Μα εσύ την πολιτεία σου, κι' αν δεν τ' αξίζη, ο ίδιος
τήνε ντροπιάζεις, κι' ο καιρός, όσο περνάει, σε κάνει
γέροντα κι' άμυαλο μαζί. Λοιπόν έχω δοσμένη
τη διαταγή μου κι' από πριν και τώρα ξαναλέω,
κάποιος το γληγορώτερο να φέρη εδώ τις κόρες,
αν δεν το θέλης κάτοικος της χώρας τούτης νάσαι
με το στανιό κι' αθέλητα· και τούτα, όπως στο νου μου
τα κλείνω, έτσι απαράλλαχτα στα λέω και με τη γλώσσα.

ΧΟΡΟΣ
Βλέπεις, ω ξένε, πού έφτασες απ' τη γενιά σου δίκιος
φαίνεσαι· μα αποδείχνεσαι κακός με τα όσα κάνεις.

ΚΡΕΩΝ
Μήτε από ανθρώπους έρημη την πολιτεία τούτη,
παιδί του Αιγέα, παίρνοντας, μηδέ και σκλαβωμένη, (23)
καθώς συ λες, έκαμα αυτά, παρά ξέροντας, ότι
ποτέ δε θα την έπιανεν η πιθυμιά να θρέφη
τους εδικούς μου συγγενείς χωρίς τη θέλησή μου.
Και τόξερα πως άνθρωπο, που μολεμένος είναι
και του πατέρα του φονιάς και που βρεθήκαν νάναι
οι γάμοι του τόσο άνομοι, δε θα τόνε δεχόταν.
Ήξερα ακόμη, πως εδώ Άρειος πάγος είναι
ντόπιος, με τόση φρόνηση, που δεν αφίνει τέτοιους
ζητιάνους να κονεύουνε μαζί στη χώρα τούτη·
σ' αυτόν εγώ πιστεύοντας έπαιρν' αυτές τις κόρες.
Και τούτο δε θα τόκανα, ανίσως με κατάρες
πικρές δεν καταριότανε κ' εμέ και τη γενιά μου·
να κάμω αυτά από μέρος μου για όσα έπαθα ζητούσα.
Γιατί άλλο από το θάνατο δεν έχει ο θυμός τέλος,
κ' οι πεθαμένοι μοναχά δε νοιώθουν καμμιά λύπη.
Ό,τι κι' αν θέλης ημπορείς για τούτα να μου κάμης·
γιατί με κάνει αδύνατον η μοναξιά μου, μ' όσο
κι' αν λέω τώρα τα σωστά· μ' ανίσως βάλης χέρι (24)
σ' εμένα, θα διαφεντευτώ, μ' όσο κι' αν είμαι γέρος.

ΟΙΔΙΠΟΥΣ
Ω ξαδιαντροποπρόσωπε! ποιόνε θαρρείς πως βρίζεις
μ' αυτά, που λες, εμένανε το γέρο ή εσέ τον ίδιο;
Τι μολογάει το στόμα σου για με φόνους και γάμους
και συφορές, που τράβηξα χωρίς να θέλω ο δόλιος,
γιατί άρεσ' έτσι στους θεούς, που απ' τα παληά τα χρόνια
ίσως θε νάχαν μάνητα βαρειά για τη γενιά μου!
Γιατί για εμέ τον ίδιονε δε θα μπορέσης ναύρης
καμμιάν από αμαρτίαν τροπή, που απ' αφορμή της τούτα
για εμέ τον ίδιο αμάρτημα και τους δικούς μου ήταν.
Γιατί για πες μου: αν έλεγαν οι προφητείες ότ' είναι
γραμμένο στον πατέρα μου να πάη απ' το παιδί του,
πως δίκια θάρριχνες σ' εμέ την κατηγόρια τούτη,
που ακόμη ούτε ο πατέρας μου δε μ' είχε σπείρει, μήτε
κ' η μάννα μ' είχε στην κοιλιά, παρ' αγέννητος ήμουν;
Κι' αν πάλι, αφού κακόμοιρος στο φως βγήκα, όπως βγήκα
ήλθα με τον πατέρα μου στα χέρια και τον σκότωσα,
χωρίς να ξέρω τι έκανα και σε ποιανούς, πώς δίκια
για πράμ' αθέλητο μπορείς να με κατηγορήσης;
Μα, δύστυχε, δεν ντρέπεσαι να μ' αναγκάζης τώρα
να λέω για της μάννας μου, που είν' αδερφή δική σου,
τους γάμους; Θα τους πω· γιατί κ' εγώ δε θα σωπάσω,
αφού κ' εσύ ξεστόμισες αυτά τάτιμα λόγια.
Ήτανε μάννα μου, ήτανε, ωιμένα συφορές μου,
χωρίς να ξέρω μήτε εγώ μήτε κι' αυτή, κι αν κ' ήταν
μητέρα μου, μου γέννησε παιδιά, νάναι ντροπή της.
Ένα όμως ξέρω εγώ καλά, πως συ με θέλησή σου
γι' αυτά κ' εμέ κακολογάς κ' εκείνη, ενώ άθελά μου
εγώ την επαντρεύτηκα κι' άθελα τούτα λέω.
Μα μήτε για το γάμο αυτό θα με κατηγορήσουν,
μήτε για του πατέρα μου το σκοτωμό, που πάντα
ωσάν βρισιά φαρμακερή κατάμουτρα μου ρίχνεις.
Όμως σ' έν' αποκρίσου μου απ' όσα σε ρωτάω·
εδώ αν ερχότανε κανείς άξαφνα να σκοτώνη
το δίκιο εσένα, θάθελες να μάθης πρώτα μήπως
είναι πατέρας σου ο φονιάς ή θα χτυπάς αμέσως;
Μα, αν αγαπάς τη ζήση σου, θαρρώ, πως τον κακούργο
θα τιμωρής και το σωστό δε θάψαχνες να βρίσκης.
Κ' εμένα τέτοια συφορά, θεοσταλμένη, μ' ηύρε,
που εγώ, κι' αν του πατέρα μου ζούσε η ψυχή, νομίζω,
ότι δε θάχε τίποτα σ' αυτά να μ' αντιλέη.
Όμως εσύ, επειδή σωστός δεν είσαι, αλλά νομίζεις,
ότι να λες κάθε κρυφό και φανερό καλό είναι,
εμπρός σ' αυτούς τέτοιες βρισιές μου ρίχνεις. Του Θησέα
να κολακέψης τ' όνομα, είναι καλό για σένα,
και την Αθήνα, ότι έχει
καλή κυβέρνια· μα έπειτα, αν κ' έτσι τους παινεύης,
τούτο ξεχνάς: ότι, αν καμμιά χώρα τους θεούς της ξέρη
να τους λατρεύη με τιμές, τούτη σ' αυτό είναι πρώτη.
Μα εσύ, σαν κλέφτης, απ' αυτή κ' εμέ τον ίδιο αρπάζεις
το γέρο παρακαλεστή, και φεύγεις αφού πήρες
τις κόρες μου. Κ' εγώ γι' αυτό γονατιστός προσπέφτω
τώρα σε τούτες τις θεές κι' απ' της καρδιάς τα βάθη
παρακαλώ να μούρθουνε βοηθοί μου, για να μάθης
απ' άντρες ποιους φυλάγεται η πολιτεία τούτη.

ΧΟΡΟΣ
Καλός ο ξένος, βασιλιά, κ' οι συφορές του είναι
ολέθριες, γι' αυτό βοηθός να τους φανής τ' αξίζουν.

ΘΗΣΕΑΣ
Φτάνουν τα λόγια· γιατί αυτοί, που αρπάξανε τις κόρες
φεύγουν, ενώ εμείς οι παθοί μένουμ' αργοί εδώ πέρα.

ΚΡΕΩΝ
Σαν τι προστάζεις σ' άνθρωπον αδύνατο να κάνη;

ΘΗΣΕΑΣ
Τράβα μπροστά· κ' έρχουμ' εγώ, κατόπι να μου δείξης
μονάχος σου τις κόρες μας, αν κάπου εδώ τις έχης.
Αν όμως φεύγουν οι άρπαγες, δεν είναι διόλου ανάγκη
να κοπιάζης, γιατί αυτούς άλλοι τους κυνηγάνε,
και δε θα ευχαριστήσουνε τους θεούς, ότι ξεφύγαν
από εδώ πέρα· τράβα εμπρός· και μάθε, ότι κρατιέσαι,
ενώ κρατάς, και σ' έπιασεν η τύχη, ενώ είχες πιάσει·
γιατί όσα αποχτηθήκανε με πονηριές δε μένουν·
μα μήτε θάχης βοηθόν άλλο για να σ' τα σώση·
γιατί καλά το ξέρω εγώ, πως μήτε μοναχός σου,
μήτε κι' απροετοίμαστος δεν έφτασες σε τόση
αυθάδεια, όσ' είναι αυτή η αποκοτιά σου τώρα,
μόν' έχοντας πεποίθηση σε κάποιο, έκαμες τούτα.
Αυτά κ' εγώ με προσοχή να τα εξετάσω πρέπει
και μήτε από έναν άνθρωπο πιο αδύνατη να κάμω
τη χώρα τούτη. Απ' όλα αυτά καταλαβαίνεις κάτι
ή μη θαρρής πως λέγουνται του κάκου αυτά και τώρα,
καθώς και τότε, που έκανες τούτα με τόση τέχνη;

ΚΡΕΩΝ
Αφού είσ' εδώ, για όσα θα πης δε σε κατηγοράω·
μα στην πατρίδα μας κ' εμείς θα μάθουμε τι πρέπει
να κάνουμε.

ΘΗΣΕΑΣ
Φοβέριζε τώρα, μπροστά τραβώντας.
Κ' εσύ να μένης ήσυχος, Οιδίποδ', αυτού χάμω
και νάσαι βέβαιος πως εγώ, αν δεν πεθάνω πρώτα,
δε θα παραιτηθώ, προτού σου φέρω τα παιδιά σου.

ΟΙΔΙΠΟΥΣ
Για τη μεγαλοκάρδια σου και για όση προστασία
δίκια μας δίνεις πάντοτε νάχης καλό, Θησέα.

ΧΟΡΟΣ

Στροφή α'.
Ας ήμουν εκεί όπου οι εχτροί
γοργά πίσω γυρνώντας θα στήσουν
το χαλκόφωνο πόλεμο,
ή σιμά στου Πυθίου τους τόπους
ή σιμά στα λαμπρά τ' ακρογιάλια,
όπου οι δυο πολυσέβαστες θεές
φροντίζουν τις σεμνές τελετές
για τους ανθρώπους, που με χρυσό
τους σφραγίζουν τη γλώσσα κλειδί
οι λειτουργοί των θεών Ευμολπίδαι·
σε τούτους τους τόπους, νομίζω,
ο τρανός πολέμαρχος Θησέας
και τις δύο παρθένες αδερφάδες
θα συναντήση με πολέμου φωνή,
που είν' αρκετή να τις σώση.

Αντιστροφή α'
Ή μήπως σιμώνουν στον τόπο
το χιονοσκέπαστο, που είναι στη δύση,
απ' το λιβάδι της Οίας,
καβάλλα ή με γλήγορ' αμάξια,
φεύγοντας με φόβο απ' τη μάχη;
Θα τους πιάσουν γιατί είναι οι ντόπιοι
πολεμιστάδες φοβεροί κ' η αντρεία
τρομερή των ανδρών του Θησέα.
Τα χαλινάρια όλ' αστράφτουν· χυμίζουν
σαν φουρτούνα, όσο αφίνουν τα γκέμια
των αλόγων, οι καβαλλάρηδες όλοι,
που την αλογαφέντρ' Αθηνά προσκυνάνε
και το θαλασσινό της χώρας προστάτη,
της Ρέας τον αγαπημένο το γυιό.

Στροφή β'
Πολεμούν ή διστάζουν; τι κάπως
προμαντεύει μου ο νους, πως θα πάψουν
γλήγορα οι συφορές των παρθένων,
που υποφέρανε τόσα κακά
και που τόσες δοκίμασαν πίκρες
από δικούς τους. Θα κάμη, θα κάμη
σήμερα ο Δίας σαν κάτι τρανό.
Του πολέμου καλότυχο τέλος μαντεύω.
Μακάρι ας μπορούσα σαν περιστέρι
γληγορόδρομο γοργοπετώντας
απ' τα νέφια ψηλά με τα ίδια μου μάτια
τον πόλεμο τούτο να ιδώ.

Αντιστροφή β'
Άμποτε, Δία, των θεών κυβερνήτη,
που όλα τα βλέπεις, να δώσης
στους κατοίκους της χώρας αυτής
με νίκη μεγάλη σε τέλος να φέρουν
το καλότυχο αυτό τους κυνήγι,
κ' εσύ σεμνομμάτα παρθένα Παλλάδ' Αθηνά.
Και τον Απόλλωνα τον κυνηγάρη
και την παρθέν' αδερφή του, που κυνηγάει
τα παρδαλόμαλλα γληγορόδρομα λάφια,
παρακαλώ τους βοήθεια ναρθούνε
κ' οι δυο τους σε τούτη τη χώρα
και στους κατοίκους.

ΧΟΡΟΣ
Ω ξένε κοσμογυριστή, πως είμ' εγώ, ο φρουρός σου,
ψευτοπροφήτης, δε θα πης· γιατί τις δυο σου κόρες
τις βλέπω πάλι γλήγορα νάρχουνται εδώ με δούλους.

ΟΙΔΙΠΟΥΣ
Πού; πού; τι λες; πώς είπες μου;

ΑΝΤΙΓΟΝΗ
Πατέρα μου, πατέρα,
αχ ποιος θεός να σούδινε το φως σου για να ιδής
τον έξοχο αυτόν άνθρωπο, που εδώ σ' εσέ μας στέλνει;

ΟΙΔΙΠΟΥΣ
Παιδιά μου, αλήθεια, είσαστ' εδώ;

ΑΝΤΙΓΟΝΗ
Τα χέρια του Θησέα
και των αγαπημένων του ανθρώπων μας γλυτώσαν.


ΟΙΔΙΠΟΥΣ
Ζυγώστε τον πατέρα σας, παιδιά μου, και να πιάσω
άστε μου τα κορμάκια σας, που δεν έλπιζα νάρθουν.

ΑΝΤΙΓΟΝΗ
Ό,τι θα σου δοθή ζητάς· γιατί ζητάς ό,τι είναι
ο πόθος μας.

ΟΙΔΙΠΟΥΣ
Πού είσαστε, πού;

ΑΝΤΙΓΟΝΗ
Κ' οι δυο είμαστε κοντά σου.

ΟΙΔΙΠΟΥΣ
Πολυακριβά βλαστάρια μου!

ΑΝΤΙΓΟΝΗ
Πώς ο γονιός λατρεύει!

ΟΙΔΙΠΟΥΣ
Στηρίγματά μου.

ΑΝΤΙΓΟΝΗ
Δύστυχα του κακομοίρη εσένα.

ΟΙΔΙΠΟΥΣ
Έχω τ' αγαπημένα μου κι' ούτε πια θα πεθάνω
σαν τρισκακόμοιρος, αφού βρίσκεστ' εσείς κοντά μου.
Στηρίξτε με, παιδάκια μου, το δόλιο σας πατέρα,
σφιχτοκρατώντας με απ' τα δυο πλευρά, και ξεκουράστε
το δύστυχο τριγυριστή, που πριν μονάχος του ήταν.
Και πέτε μου τα γίνηκαν σύντομα όσο μπορείτε,
γιατί στην ηλικία σας φτάνουν τα λίγα λόγια.

ΑΝΤΙΓΟΝΗ
Εδώ είν' ο λυτρωτής· αυτόν πρέπει ν' ακούσης· κ' έτσι
το πράγμα θάναι σύντομο για μένα και για σένα. (25)

ΟΙΔΙΠΟΥΣ
Να μη θαυμάζης, φίλε μου, ανίσως στα παιδιά μου,
που ανέλπιστα εδώ φάνηκαν, αδιάκοπα μιλάω.
Ξέρω όμως, ότι τη χαράν αυτή για τούτες μόνο
εσύ μου την προξένησες κι' όχι κανένας άλλος,
γιατί τις έσωσες εσύ κι' όχι κανένας άλλος.
Και να σου δώσουν οι θεοί καθώς εγώ το θέλω
σ' εσένα και στη χώρα σου· γιατί σ' εσάς μονάχα,
απ' όπου κ' αν εγύρισα εγώ ευλάβεια βρήκα
και ψυχοπόνια και να λέη το στόμα την αλήθεια.
Σ' ευχαριστώ με τούτα μου τα λόγια, γιατί ξέρω
και τούτο: όσα έχω δηλαδή τάχω από σένα μόνο.
Και το δεξί το χέρι σου να πιάσω, βασιλιά μου,
δος μου και το κεφάλι σου να το φιλήσω, αν θέλης.
Κι' όμως τι λέω; πώς εγώ, κακόμοιρος, γυρεύω
εσύ ν' αγγίξης άνθρωπο, που και σαν ποιο δεν έχει
μόλεμα πάνω του; όχι, εγώ δε θέλω· κι' αν το θέλης,
δε θα σ' αφίσω εγώ, γιατί μονάχα αυτοί, που ξέρουν
από κακά, μπορούν αυτά μαζί μου να υποφέρουν.
Κ' εσέν' αυτού όπου στέκεσαι, σε χαιρετώ και δίκια
να νοιάζεσαι απ' εδώ κ' εμπρός για μένα όπως ως τώρα.

ΘΗΣΕΑΣ
Μήτε κι' αν κάπως πιο πολύ μίλησες στα παιδιά σου,
αφού για τούτα χάρηκες, θαύμασα εγώ καθόλου,
μήτε κι' αν θέλησες αυτά πριν από εμέ ν' ακούσης.
Και δε μου κακοφαίνεται γι' αυτά καθόλου εμένα.
Γιατί δεν προσπαθούμ' εμείς να κάνουμε τη ζήση
περσότερο φανταχτερή με λόγια, παρά μ' έργα.
Και σ' ταποδείχνω, γέροντα· γιατί δε βγήκα ψεύτης
διόλου σ' όσα σ' ωρκίστηκα· γιατί ήλθα φέρνοντάς σου
ζωντανές τούτες κι' άβλαφτες απ' τις τρανές φοβέρες.
Και πώς τη νίκη κέρδισα ποια ανάγκη είναι του κάκου
σαν καυχησάρης να ιστορώ όσ' απ' αυτές θα μάθης;
Όμως το λόγο, που έτυχε προλίγου να γροικήσω,
την ώρα που εδώ ερχόμουνα, στοχάσου τον, γιατί είναι
σύντομος ίσως, μα άξιος πολύ να τον προσέξης.
Κανένα πράμα ο άνθρωπος να τ' αψηφάη δεν πρέπει.

ΟΙΔΙΠΟΥΣ
Παιδί του Αιγέα, τι είν' αυτό; Λέγε μου για να μάθω,
γιατί δεν ξέρω τίποτις απ' όσα έχεις ακούσει.

ΘΗΣΕΑΣ
Μου είπαν, πως κάποιος άνθρωπος, που στη δική σου χώρα
δε μένει, είν' όμως συγγενής δικός σου, έχει καθίσει
στου Ποσειδώνα στο βωμό, όπου έκανα θυσία,
κ' έπεσε παρακαλεστής, όταν για εδώ κινούσα.

ΟΙΔΙΠΟΥΣ
Ποθε είν' αυτός; και τι ζητά με την παράκλησή του;

ΘΗΣΕΑΣ
Μόνο ένα ξέρω: ότι από εσέ, καθώς μου λένε, θέλει
ν' ακούση λόγο σύντομο και που δε σου είναι βάρος.

ΟΙΔΙΠΟΥΣ
Σαν ποιον; αυτό το κάθισμα δεν είν' για μικρό λόγο.

ΘΗΣΕΑΣ
Λένε, πως ήλθε θέλοντας αυτός να σου μιλήση
για κάτι, κ' ύστερ' απ' εδώ μ' ασφάλεια να φύγη.

ΟΙΔΙΠΟΥΣ
Ποιος μπορεί τάχα να είναι αυτός, που εις το βωμό έχει
κάτσει;

ΘΗΣΕΑΣ
Για σκέψου μήπως βρίσκεται κανένας συγγενής σου
μέσ' στο Άργος, που μπορεί γι' αυτό να σε παρακαλέση.

ΟΙΔΙΠΟΥΣ
Αγαπημένε, μη μου λες περσότερα . . .

ΘΗΣΕΑΣ
Μα τι έχεις;

ΟΙΔΙΠΟΥΣ
Μη με παρακαλέσης πια.

ΘΗΣΕΑΣ
Λέγε μου, για ποιο πράμα;

ΟΙΔΙΠΟΥΣ
Ποιος είναι ο παρακαλεστής το ξέρω εγώ από τούτες.

ΘΗΣΕΑΣ
Ποιος είν' αυτός; σε τι μπορώ να τον κατηγορήσω;

ΟΙΔΙΠΟΥΣ
Γυιός μου είναι, βασιλιά, σκληρός, που εγώ δε θα βαστούσα
ν' ακούω τα λόγια του, γιατί τρανή μου φέρνουν λύπη.

ΘΗΣΕΑΣ
Και τι; δεν ημπορείς ν' ακούς και να μην κάνης όσα
δε θέλεις; τι λυπητερό για σε είναι το ν' ακούσης;

ΟΙΔΙΠΟΥΣ
Είναι η φωνή του μισητή πολύ για τον πατέρα
και μη με βιάζης, βασιλιά, σ' αυτά να υποχωρήσω.

ΘΗΣΕΑΣ
Αλλ' αν το παρακάλεσμα βιάζη, κοίταξε μήπως
αυτό είναι θέλημα θεού, που πρέπει να το κάμης· (25β)

ΑΝΤΙΓΟΝΗ
Πατέρα μου, όσα θα σου ειπώ, αν κ' είμαι νέα, άκουσέ τα.
Τον άντρα τούτον άφισε και τη δική του γνώμη
να ευχαριστήση και το θεό, κάνοντας όσα θέλει,
άφισε και για χάρη μας εδώ νάρθη ο αδερφός μας.
Φόβον μην έχης, επειδή με βία δε θ' αλλάξουν
τη γνώμη σου όσα θα ειπωθούν, που ωφέλιμα δε σούναι.
Με το ν' ακούσης λόγια ποια είναι η ζημία; τα έργα,
που κακομηχανεύουνται, με λόγια στο φως βγαίνουν.
Εσύ τον έκαμες· γι' αυτό μήτε κι' αν σούχη κάμει
απ' τα χειρότερα κακά τα πιο άνομα, πατέρα,
σωστό δεν είναι με κακό κ' εσύ να τον πληρώσης.
Συχώρεσέ τον· (26) έχουνε κι' άλλοι παιδιά κακά
κι' άγριο θυμό, μα συμβουλές γροικώντας από φίλους
τους μαλακώνεται η ψυχή με τα γλυκά τα λόγια.
Κ' εσύ για εξέταζε καλά ― όχι τα τωρινά σου ―
μα κείνες σου τις συφορές, που σ' ηύραν απ' τη μάννα
κι' απ' τον πατέρα· αν τις κοιτάς, το ξέρω εγώ, θα νοιώσης
σαν πόσο του κακού θυμού κακό το τέλος είναι.
Γιατί έχεις όχι και μικρήν απόδειξη για τούτα,
ότι στερήθηκες το φως απ' τα τυφλά σου μάτια.
Μην αντιστέκεσαι· γιατί δεν πρέπει όσοι ζητάνε
τα δίκια να παρακαλούν θερμά, μηδέ όποιος βλέπει
καλό, σαν ευεργετηθή να μη χρωστάη τη χάρη.

ΟΙΔΙΠΟΥΣ
Παιδί μου, με τα λόγια σου με κάνεις να σου δώσω
χαρά λυπητερή για εμέ· μα ας γίνη όπως το θέλεις.
Μονάχα, φίλε μου, αν θαρθή εκείνος εδώ πέρα,
κανείς ποτέ τη ζήση μου να μην εξουσιάση.

ΘΗΣΕΑΣ
Δεν έχω ανάγκη δυο φορές, γέροντα, αυτά ν' ακούω·
δε θέλω να παινεύουμαι· κ' εσύ ξέρε, πως είσαι
ασφαλισμένος, αν κανείς θεός σώζη κ' εμένα.

ΧΟΡΟΣ

Στροφή α'.
Όποιος λαχταράει να ζήση
πιότερο καιρό,
τον μέτριο καταφρονώντας,
αυτός κατά τη γνώμη μου είναι
φανερά τρελλός.
Γιατί σιμότερα στη λύπη
η μακριά ζωή
πολλά απ' τ' ανθρώπινα έχει βάλει·
και πού η χαρά της ζήσης είναι
δε μπορείς να ιδής,
άμα κανένας ζήση απ' όσο
θέλει πιο πολύ.
Κι' όταν η μοίρα φανή του Άδη (27)
δίχως τραγούδι γάμου, δίχως
λύρα και χορό,
έρχεται ο κοινός ο Χάρος
τέλος λυτρωτής.

Αντιστροφή
Να μην έλθη κανείς στον κόσμο
η πιο μεγάλη είν' ευτυχία·
και το να πάη από 'κεί που ήρθε
το γληγορώτερο, σαν βγήκε
στο φως, είναι πολύ πιο κάτω.
Γιατί, όταν πια πίσω του αφίση
την αλαφρόμυαλη τη νιότη,
ποιος μέσα στη ζωή γυρίζει
και βρίσκετ' έξω από τους πόνους;
Ποιος κόπος δεν τον συντροφεύει;
Μαλώματα κι' αποστασίες,
πόλεμοι, σκοτωμοί και φθόνος·
και τελευταία κοντά στάλλα
έρχουνται τα καταραμένα,
ταμίλητ' αδύναμα κ' έρμα
γεράματα, που όλες οι μαύρες
τακολουθούνε δυστυχίες.

Επωδός
Έτσ' υποφέρει κι' ο δυστυχισμένος
τούτος, όχι μονάχα εγώ. Όπως βράχος,
βορεινός και κυματοχτυπημένος
απ' όλες τις μεριές, μέσ' στο χειμώνα
τραντάζεται, έτσι δυνατά και τούτον
οι μαύρες συφορές σαν φουσκωμένα
κύματα τον χτυπούν, χωρίς να παύουν,
ερχάμενα άλλ' από τη δύση κι' άλλα
απ' την ανατολή, τη μεσημβρία,
κι' άλλ' απ' τα Ριπαία βουνά τα μαύρα.

ΑΝΤΙΓΟΝΗ
Και νά, καθώς μου φαίνεται, έρχεται δώθε ο ξένος
μονάχος του, πατέρα μου, χωρίς ακολουθία,
από τα μάτια χύνοντας τα δάκρυα σαν ποτάμι.

ΟΙΔΙΠΟΥΣ
Ποιος είναι αυτός;

ΑΝΤΙΓΟΝΗ
Εκείνος, που τον είχαμε στο νου μας
από προτήτερα· είν' εδώ, νάτος ο Πολυνείκης.

ΠΟΛΥΝΕΙΚΗΣ
Σαν τι να κάμω, αλλοίμονο! Πρώτα τις συφορές μου
να κλάψω εγώ, αδερφούλες μου, ή τούτα εδώ, που βλέπω
του γέρου του πατέρα μας; που εδώ σε ξένη χώρα
τον βρίσκω εξόριστο μ' εσάς, φορώντας τέτοια ρούχα,
όπου η παλιά σιχαμερή λέρα είναι καθισμένη
για συντροφιά του γέροντα, τρώγοντας τα πλευρά του·
και τα μαλλιά τ' αχτένιστα του κεφαλιού, που μάτια
δεν έχει πια, ανεμίζουνται εδώθε-κείθε· κι' όμοια
μ' αυτά, καθώς μου φαίνεται, και τη θροφή θε νάχη
της κακορροίζικης κοιλιάς· και τούτα τα μαθαίνω
εγώ ο χαμένος πολυαργά· και μόνος μου το λέω:
δείχτηκα ο πιο παλιάνθρωπος όσο για τη θροφή σου·
― δεν είναι ανάγκη απ' άλλονε κανένα να τ' ακούσης.
Όμως κι' ο Δίας στο θρόνο του παραστεκάμενη έχει
την Καλωσύνη· και σ' εσέ σιμά ας σταθή, πατέρα.
Για τα δικά μου σφάλματα υπάρχει θεραπεία
κι' ούτε είναι δυνατό ποτέ να μεγαλώσουν άλλο.
Γιατί σωπαίνεις;
Πες μου, πατέρα, τίποτα· το πρόσωπο μη στρίβης
αλλού· διόλου δε μ' απαντάς; μα θα με διώξης τόσο
περιφρονητικά, χωρίς να μου μιλήσης, δίχως
για όσα θυμώνεις να μου ειπής; Μα εσείς, σπορές του ανθρώπου
τούτου, κ' εμέναν' αδερφές, εσείς για δοκιμάστε
ν' ανοίξτε του πατέρα μας το στόμα το κλεισμένο
και το δυσκολοσίμωτο, να μη με διώξη εδώθε
ατιμασμένο και χωρίς να μ' απαντήση λέξη.

ΑΝΤΙΓΟΝΗ
Ποια ανάγκη σ' έκαμε ναρθής, δυστυχισμένε, λέγε.
Γιατί τα λόγια τα πολλά, αν δυσαρέσκεια φέρουν
ή κάποιαν ευχαρίστηση ή συγκινήσουν κάπως,
κάνουνε τους αμίλητους να ξεστομίσουν κάτι.

ΠΟΛΥΝΕΙΚΗΣ
Μα θα μιλήσω· τι σωστά εσύ με συμβουλεύεις.
Και πρώτ' απ' όλα βοηθός παρακαλώ να μούρθη
ο Θεός, που απ' το βωμό του
για νάρθω εδώ με σήκωσεν ο βασιλιάς της χώρας,
αφού μούδωκε υπόσχεση να ειπώ και να γροικήσω
και να φύγω μ' ασφάλεια· τούτ' από σας ας ταύρω,
ξένοι, κι' απ' τον πατέρα μου κι' από τις αδερφές μου.
Και τώρα πια, πατέρα μου, θε να σου πω γιατί ήρθα.
Απ' την πατρίδα έχω διωχτή κ' εξόριστο μ' εκάμαν,
γιατί σαν μεγαλείτερο παιδί σου εγώ ζητούσα
να μένω στο βασιλικό το θρόνο σου· αντί τούτο,
αν κ' ήταν πιο μικρότερος ο Ετεοκλής με βία
από τη χώρα μ' έδιωξε χωρίς δικαιολογία (28)
και δίχως σε παλληκαριά ή σ' έργο να νικήση,
και μόνο, αφού κατάπεισε την πολιτεία· και λέω
εγώ, πως τούτων αφορμή μόνο η Κατάρα σου είναι·
αλλά κι' από τους μάντηδες τάχω ακουσμένα τούτα.
Σαν έφτασα στο Δωρικό τ' Άργος και πεθερό μου
τον Άδραστο έκαμα, έδεσα μ' όρκο να με βοηθήσουν
όσοι στην Πελοπόννησο κρατούνε τα πρωτάτα
κ' είν' ξακουστοί στον πόλεμο, κ' έτσι αφού ξεσηκώσω
μαζί τους εφτά τάγματα στρατού, να πέσω πάνω
στη Θήβα κ' ή να σκοτωθώ, το δίκιο μου ζητώντας,
ή κείνους, που μ' αδίκησαν να διώξω απ' την πατρίδα.
Λοιπόν σαν τι γυρεύοντας, ήλθα εδώ πέρα τώρα;
Ήλθα, πατέρα μου, έχοντας να σε παρακαλέσω
θερμότατ' από μέρος μου κι' από τους βοηθούς μου,
που τώρα μ' εφτά τάγματα και τρομερά κοντάρια
τον κάμπο το Θηβαιικό περικυκλώνουν όλο.
Και τούτοι είναι: ο Αμφιάραος, που είν' πρώτος στο κοντάρι,
και στο να βγάνη απ' των πουλιών το πέταγμα μαντείες·
δεύτερος είν' ο Αιτωλός Τυδέας, ο γυιός του Οινέα,
τρίτος είν' ο Ετέοκλος γέννημα-θρέμμα του Άργους·
τον Ιππομέδοντα έστειλε τέταρτον ο πατέρας του
ο Ταλαός· παινεύεται ο Καπανέας ο πέμπτος,
πως θα ρημάξη με φωτιά την πολιτεία της Θήβας·
Έκτος είναι τ' αληθινό παιδί της Αταλάντης
ο Αρκάδιος Παρθενοπαίος, που έτσι τον ονομάζουν,
γιατί παρθένα η μάννα του πολύ καιρό είχε μείνει·
κ' ο γυιός σου εγώ, κι' αν όχι γυιός σου, αλλ' απ' την κακήν μοίρα
γεννημένος, αν και παιδί δικό σου όλοι με λένε,
τον άφοβο του Άργους στρατό τον οδηγάω στη Θήβα.
Στη ζωή των θυγατέρων σου τούτων και τη δική σου,
παρακαλούμε σε όλοι εμείς, πατέρα, και ζητάμε
να διώξης το βαρύ θυμό για μένα, που πηγαίνω
να εκδικηθώ τον αδερφό και να τον τιμωρήσω,
που απ' την πατρίδα μ' έδιωξε και μου άρπαξε το θρόνο.
Επειδή, αν είναι αληθινό απ' τις μαντείες κάτι,
αυτοί, που με το μέρος τους θα πας, νικητές θάναι.
Σ' ορκίζω στις πηγές και στους θεούς, που της συγγένειας
προστάτες είναι, να πειστής και να υποχωρήσης,
γιατί κ' εγώ, καθώς εσύ, φτωχός είμαι και ξένος·
και ζούμε κολακεύοντας κ' εσύ κ' εγώ τους άλλους,
αφού έτυχέ μας νάχουμε κ' οι δυο την ίδια μοίρα.
Κ' εκείνος, που είναι βασιλιάς, ω συφορά μου εμένα,
περιγελώντας και τους δυο καυχιέται στην πατρίδα·
αυτόν, αν με το μέρος μου έλθης εσύ, πατέρα,
πολύ εύκολα και γλήγορα θε να τον αφανίσω
κ' έτσι πάλι στο σπίτι σου θα σ' αποκαταστήσω
κ' εμέ τον ίδιο, αφού απ' αυτό με βία διώξω εκείνον.
Και τούτα να καυχιούμαι εγώ μπορώ, αν εσύ θελήσης,
γιατί μήτε και να σωθώ μπορώ χωρίς εσένα.

ΧΟΡΟΣ
Για το χατήρι αυτού, που εδώ τον έστειλεν, Οιδίπου,
αφού του ειπής τα ωφέλιμα ποια είναι, διώξε τον πάλι.

ΟΙΔΙΠΟΥΣ
Ανίσως, φίλοι, ο βασιλιάς της χώρας, ο Θησέας
δεν τύχαινε τον άντρ' αυτόν να στείλη εδώ σ' εμένα,
θαρρώντας δίκιο και σωστό τα λόγια μου ν' ακούση,
ποτέ του αυτός δε θάκουγε καθόλου τη φωνή μου.
Μα τώρα, σαν τ' αξιώθηκε, θα φύγη, αφού από μένα
ακούση τέτοια, που χαρά ποτέ να μη του φέρουν.
Εσύ, κακούργε, το ραβδί σαν είχες και το θρόνο,
που μέσ' στη Θήβα τα κρατεί σήμερ' ο αδερφός σου,
εμένα τον πατέρα σου μ' εξώρισες ο ίδιος,
δίχως πατρίδα μ' έκαμες και να φορώ τα ρούχα
τούτα, που βλέποντάς τα κλαις τώρα, που μέσ' στον ίδιο
μ' εμέ να βρίσκεσ' έτυχε πόνον και δυστυχία.
Δεν πρέπει εσύ να κλαις· μα εγώ να τα υποφέρω πρέπει
όσο θα ζω, θυμούμενος εσένα το φονιά μου,
γιατί εσύ μ' έκαμες να ζω στη δυστυχία τούτη,
εσύ μ' εξόρισες· εσύ μ' έκαμες να γυρίζω
εδώ κ' εκεί και τη θροφή να ζητιανεύω απ' άλλους.
Κι' ανίσως δεν εγένναγα τις θυγατέρες τούτες
να με φροντίζουν, βέβαια συ δεν θα με βοηθούσες.
Αυτές τώρα με σώζουνε, αυτές θροφή μου δίνουν,
αυτές σαν άντρες, όχι σαν γυναίκες υποφέρουν
μαζί μου· εσείς παιδιά είσαστε άλλου κι' όχι δικά μου.
Δε σε προσέχει η μοίρα σου ακόμη, όπως σε λίγο,
αν είναι αλήθεια, ότι οι στρατοί κίνησαν για τη Θήβα.
Γιατί δεν είναι δυνατό την πολιτεία κείνη
να τη χαλάσης, αλλά εμπρός σ' αυτή νεκρός θα πέσης
γεμάτος αίμα και μαζί μ' εσένα κι' ο αδερφός σου.
Τέτοιες κατάρες κι' από πριν εγώ είχα ξεστομίσει
για σας· και τώρα τις καλώ να μούρθουν βοηθοί μου
να μάθετε να σέβεστε κείνους, που σας γεννήσαν. (29)
Και βέβαια αυτές το θρόνο σου και την παράκλησή σου
βαστούνε τώρα, αν κάθεται με τους αρχαίους νόμους
η Δικιοσύνη η παλιά σιμά στου Δία τους θρόνους.
Κ' εσύ χάσου σαν σίχαμα και με δίχως πατέρα,
απ' τους κακούς ο πιο κακός, παίρνοντας για συντρόφους
τούτες μου τις κατάρες, που τώρα σου δίνω: μήτε
τη χώρα, που είν' πατρίδα σου, να κυριέψης, μήτε
πίσω να ξαναπάς ποτέ στ' Άργος, αλλ' από χέρι
συγγενικό να σκοτωθής, αφού σκοτώσης, κείνον
που σ' έκαμεν εξόριστο. Τέτοια σε καταριέμαι
και το σκοτάδι τ' αγριωπό φωνάζω του Ταρτάρου
μαζί του να σε πάρη,
φωνάζω τούτες τις θεές, φωνάζω και τον Άρη,
που ανάμεσό σας έβαλε το τρομερό το μίσος.
Και τώρα, που άκουσες αυτά, φεύγα αποδώ και τρέχα
σ' όλους τους Θηβαίους να ειπής και στους πιστούς βοηθούς σου,
πως έδωκε ο Οιδίποδας τέτοιο βραβείο στους γυιούς του.

ΧΟΡΟΣ
Και για τους δρόμους πούκαμες του κάκου, Πολυνείκη,
σε συμπονώ· μα γλήγορα και τώρα φεύγα πάλι.

ΠΟΛΥΝΕΙΚΗΣ
Αλλοίμονο στο δρόμο μου! στην ατυχία μου, αλλοί μου!
ωιμένα και στους φίλους μου! Τέτοιο λοιπόν του δρόμου,
που απ' τ' Άργος ξεκινήσαμε, τι τέλος είναι, ωιμένα!
Τέτοιο που εγώ δε δύνουμαι μήτε και σε κανένα
απ' τους συντρόφους να το ειπώ, μήτε να τους γυρίσω
πίσω, παρά χωρίς μιλιά τη μοίρα τούτη πρέπει
να συναντήσω. Όμως εσάς, που ακούσατε, αδερφές μου,
όσα με καταράστηκε σκληρά ο πατέρας τούτος,
σας εξορκίζω στους θεούς, ανίσως του πατέρα
πιάση η κατάρα και ποτέ γυρίστε στην πατρίδα,
μη με παραμελήσετε παρά μέσα σε τάφο
φροντίστε να με βάλετε με τις τιμές, που πρέπει.
Κι' αν τώρα για όσα κάνετε σε τούτον σας παινεύουν,
κι' άλλον όχι μικρότερον έπαινο εσείς θα πάρτε
για κείνα, που θα κάμετε σ' εμέ τον αδερφό σας.

ΑΝΤΙΓΟΝΗ
Πολυνείκη, παρακαλώ σε κάτι να μ' ακούσης.

ΠΟΛΥΝΕΙΚΗΣ
Για τι πράμ', Αντιγόνη μου, αγαπημένη; λέγε.

ΑΝΤΙΓΟΝΗ
Γύρισε πίσω το στρατό γλήγορα στ' Άργος πάλι,
και μη τη χώρα μας κ' εσέ τον ίδιον αφανίσης.

ΠΟΛΥΝΕΙΚΗΣ
Δεν είναι δυνατό· γιατί πώς θα μπορέσω πάλι
τον ίδιο να οδηγώ στρατό μια και γυρίσω πίσω;

ΑΝΤΙΓΟΝΗ
Και τι ανάγκ' είναι, αδελφέ, και πάλι να θυμώσης;
ανίσως την πατρίδα σου ρημάξης, ποιο το κέρδος;

ΠΟΛΥΝΕΙΚΗΣ
Είναι ντροπή να φεύγω εγώ κι' από τον αδερφό μου,
αν κ' είμαι μεγαλείτερος, να περιπαίζουμαι έτσι.

ΑΝΤΙΓΟΝΗ
Βλέπεις λοιπόν, πως βγαίνουνε σωστές οι προφητείες
τούτου, που λέει πως θάνατο θα δώστε ο ένας στον άλλο; (30)

ΠΟΛΥΝΕΙΚΗΣ
Ναι, προφητεύει· όμως εγώ τη γνώμη δε θ' αλλάξω.

ΑΝΤΙΓΟΝΗ
Αλλοίμονό μου η δύστυχη! και ποιος να σ' ακλουθήση
θε να τολμήση, ακούγοντας τις προφητείες τούτου;

ΠΟΛΥΝΕΙΚΗΣ
Μα δε θα ειπώ εγώ τα κακά· γιατί τα καλά μόνο
πρέπει ο καλός ο στρατηγός να λέη και τίποτε άλλο.

ΑΝΤΙΓΟΝΗ
Λοιπόν, έτσι αποφάσισες να κάμης, αδερφέ μου;

ΠΟΛΥΝΕΙΚΗΣ
Ναι· και μη μ' εμποδίσης πια· για μένα όμως θε νάναι
η εκστρατεία αυτή κακιά κι' ολέθρια (31) εξ αιτίας
του πατέρα μας τούτου και των Ερινύων του.
Κ' εσάς ο Δίας άμποτε να σας κατευοδώνη,
αν κάμετε όσα ζήτησα για μένα, όταν πεθάνω,
(γιατί δε θε να μ' έχετε πια ζωντανό) και τώρα
αφίστε με κ' έχετε γεια· δε θα με ξαναδήτε
πια ζωντανόν.

ΑΝΤΙΓΟΝΗ
Αλλοίμονο στην κακομοίρα εμένα!

ΠΟΛΥΝΕΙΚΗΣ
Μη με μοιρολογάς.

ΑΝΤΙΓΟΝΗ
Και, ποιος μπορεί να μη σε κλάψη,
αφού στον Άδη φανερά πηγαίνεις, αδερφέ μου;

ΠΟΛΥΝΕΙΚΗΣ
Αν πρέπη, θα πεθάνω εγώ.

ΑΝΤΙΓΟΝΗ
Όχι, παρά άκουσέ με.

ΠΟΛΥΝΕΙΚΗΣ
Όσα δεν πρέπει μη μου λες.

ΑΝΤΙΓΟΝΗ
Ωιμέ η δυστυχισμένη
ανίσως και σε στερηθώ.

ΠΟΛΥΝΕΙΚΗΣ
Από τη μοίρα τούτα
πρέπει να γίνουν έτσι ή αλλοιώς. Κ' εγώ τους θεούς
παρακαλώ για σας, κακό ποτέ να μην ιδήτε·
γιατί να δυστυχάτ' εσείς δεν είν' σωστό λένε όλοι.

ΧΟΡΟΣ

Στροφή α'.
Καινούργιες πάλι συφορές
μούρθανε και μεγάλες
απ' τον τυφλό τον ξένο,
εξόν αν είναι η μοίρα του.
Γιατί των θεών κανένα
θέλημα γελασμένο
πως βγαίνει δε μπορώ να ειπώ.
Αυτά ο καιρός τα βλέπει,
τα βλέπει πάντα κι' άλλα
κακά βάζοντας στα κακά
τα κάνει πιο μεγάλα.
Βρόντηξε, Δία, ο ουρανός.

ΟΙΔΙΠΟΥΣ
Παιδιά μου, αν είν' εδώ κανείς, ας τρέξη το Θησέα,
τον αξετίμητο άνθρωπο, γλήγορα εδώ να φέρη.

ΑΝΤΙΓΟΝΗ
Τι τον θέλεις, πατέρα μου, που τον φωνάζεις νάλθη;

ΟΙΔΙΠΟΥΣ
Του Δία τούτη η φτερωτή βροντή θε να με φέρη
τώρα στον Άδη· γλήγορα στείλτε λοιπόν για νάλθη.

ΧΟΡΟΣ

Αντιστροφή α'.
Να, τρομερά μεγάλο
αστροπελέκι πέφτει
από το Δία ριγμένο·
σκωθήκαν απ' το φόβο
του κεφαλιού μου οι τρίχες·
εδείλιασε η καρδιά μου·
γιατί και πάλι αστράφτει
ο ουρανός· τι τέλος
θα φέρη; το φοβάμαι·
γιατί τ' αστροπελέκι
ποτέ δεν πέφτει δίχως
να φέρη συφορά.
Ω Ουρανέ, ω Δία!

ΟΙΔΙΠΟΥΣ
Παιδιά μου, ήλθε της ζήσης μου το τέλος, καθώς τώχαν
ειπεί οι θεοί, κι' αδύνατο μου είναι να το ξεφύγω.

ΑΝΤΙΓΟΝΗ
Και πώς το ξέρεις; κι' από πού μπορείς να βγάλης τούτο;

ΟΙΔΙΠΟΥΣ
Το ξέρω εγώ· μα γλήγορα όσο μπορεί, ας πάη
κάποιος εδώ το βασιλιά της χώρας να μου φέρη.

ΧΟΡΟΣ

Στροφή β'
Πω! πω! να πίσω πάλι
βροντολογάει τριγύρω
τ' άγριον αστροπελέκι.
Σπλαχνίσου μας, θεέ μου,
σπλαχνίσου μας, αν φέρνης
κάποιο κακό στη χώρα.
Καλόγνωμον ας σ' εύρω,
και τον καταραμένο
τον άντρ' αυτόν αν είδα,
γι' ανταμοιβή ας μη πάρω
καμμιά βλαβερή χάρη.
Αφέντη Δία, για σένα
τα λέγω τούτα εγώ.

ΟΙΔΙΠΟΥΣ
Κοντά είναι τάχα ο βασιλιάς; άρα γε αυτός, παιδιά μου,
θα με προφτάση ζωντανό; νάχω τα λογικά μου;

ΑΝΤΙΓΟΝΗ
Και σαν ποιο τάχα μυστικό να ειπής σ' αυτόνε θέλεις;

ΟΙΔΙΠΟΥΣ
Για τα καλά που μούκαμε, χάρη πραγματική,
πούτυχε να του υποσχεθώ, θέλω σ' αυτόν να κάμω.

ΧΟΡΟΣ

Αντιστροφή β'.
Ε, ε, παιδί του Αιγέα
γλήγορα τρέχα υ-υ ―
αν είσαι στης λαγκάδας
την άκρη και θυσίες
στης θάλασσας το θεό,
τον Ποσειδώνα, κάνης
μέσ' στο βωμό, που βώδια
σφάζουν επάνω του, έλα.
Γιατί νομίζει ο ξένος,
πως δίκιο είναι σ' εσένα
στους φίλους και στη χώρα
να κάμη δίκια χάρη
για όσα καλά έχει λάβει.
Γλήγορα, αφέντη, τρέχα.

ΘΗΣΕΑΣ
Τι είναι οι καινούργιες οι φωνές, που βγάνετε και πάλι.
κ' εσείς κι' ο ξένος φανερά; μήπως κακό κανένα
σας έκαμε το φοβερό του Δία αστροπελέκι
ή το χαλάζι πούπεσεν; όλα να τα φοβάται
πρέπει κανείς, άμα ο Θεός σηκώνη τρικυμία.

ΟΙΔΙΠΟΥΣ
Καθώς ποθούσα, βασιλιά, εμπρός μου ήλθες και κάποιος
θεός τον ερχομό σου αυτόν σούκαμ' ευτυχισμένο.

ΘΗΣΕΑΣ
Παιδί του Λάιου, σαν τι καινούργιο είναι και πάλι;

ΟΙΔΙΠΟΥΣ
Στο τέλος είμαι της ζωής· και θέλω να πεθάνω
χωρίς για όσα υποσχέθηκα στη χώρα και σ' εσένα
ψεύτης να βγω.

ΘΗΣΕΑΣ
Κι' απόδειξη ποια του θανάτου σου έχεις;

ΟΙΔΙΠΟΥΣ
Ίδιοι οι θεοί μου το μηνάν και μου το παραγγέλνουν,
κάνοντας ν' αληθεύουνε τα όσα σημάδια ωρίσαν.

ΘΗΣΕΑΣ
Πώς είπες, ότι δείχνουνται, γέροντα, τα σημάδια;

ΟΙΔΙΠΟΥΣ
Με τις αδιάκοπες βροντές και με τ' αστροπελέκια,
που αμέτρητα το δυνατό χέρι του Δία τα ρίχνει.

ΘΗΣΕΑΣ
Με πείθεις, επειδή πολλά βλέπω να προφητεύης
κι' όχι ψευτόλογα· και τι πρέπει να κάμω, λέγε.

ΟΙΔΙΠΟΥΣ
Παιδί του Αιγέα, θε να σου ειπώ εγώ όσα θε να κάμουν
τούτη την πολιτεία σου για πάντα ευτυχισμένη.
Μόνος μου, δίχως οδηγό, θε να σου δείξω αμέσως
τον τόπον όπου πρέπει εγώ τα μάτια μου να κλείσω.
Κι' αυτόν τον τόπο μη τον πης ποτέ σου σε κανένα,
μήτε που κρύβεται, μηδέ σε ποιο βρίσκεται μέρος
για να σου δίνη πάντ' αυτός βοήθεια όσην οι ξένοι
μισθοφόροι σου και πολύς στρατός δε θα σου δίνουν.
Κ' εκείνα, που δε λέγουνται και πρέπει να κρατιούνται
κρυφά, σαν έλθης μόνος σου εκεί, θε να τα μάθης·
γιατί δεν πρέπει να τα ειπώ μήτε σ' άλλον κανένα,
μήτε και στα παιδιά μου αυτά, μ' όσο κι' αν τ' αγαπάω.
Μα πάντα μόνος ξέρε τα, κι' όταν στο τέλος φτάσης
της ζήσης σου, στον πιο τρανό της χώρας μόνο ειπέ τα
κ' εκείνος πάλιν ας τα λέη στο διάδοχό του πάντα.
Κ' έτσι την πολιτεία σου ανίκητη θα κάμης
απ' τους Θηβαίους· κ' οι πολλές οι πολιτείες, κι' αν έχη
καλή κυβέρνηση καμμιά, εύκολ' αυθαδιάζουν.
Μα όταν η τρέλλα κανενός φτάση ως που τα θεία
να λησμονάη, πάντα οι θεοί προσέχουν κι' ας αργούνε·
μη θέλης τούτο εσύ, παιδί του Αιγέα, να το πάθης.
Αυτά όμως, που ορμηνεύω σε, πολύ καλά τα ξέρεις.
Μα τώρα πια ας πηγαίνουμε στον τόπο, ας μην αργούμε,
γιατί πολύ με βιάζουνε τα θεϊκά σημάδια.
Παιδιά μου, ακολουθάτε με. Γιατί οδηγός σας τώρα
γίνουμ' εγώ, καθώς εσείς είσαστε του πατέρα.
Εμπρός· και μη μ' εγγίζετε, παρά αφίστε με ναύρω
μονάχος μου τον ιερό τον τάφον, όπου η μοίρα
μούχει ωρισμένο να κρυφτώ κάτω απ' το χώμα τούτο.
Εδώθ' εδώ βαδίζετε· γιατί απ' εδώ με φέρνει
ο Ερμής ο ψυχοδηγητής κ' η θεά του κάτω κόσμου.
Ω φως αθώρητο! ήσουνα κάποτε πριν δικό μου
και τώρα για στερνή φορά σ' εγγίζει το κορμί μου.
Γιατί τώρα τον υστερνό παίρνω της ζήσης δρόμο
και πάω στον Άδη να κρυφτώ. Μα, αγαπημένε φίλε,
κ' εσύ και τούτη η χώρα σου κ' οι άνθρωποί σου πάντα
ευτυχισμένοι να είσαστε, και να θυμάστε κάπου
μέσα στην ευτυχία σας κ' εμέ τον πεθαμμένο.

ΧΟΡΟΣ

Στροφή
Ανίσως και συχωρεμένο μου είναι
την αθώρητη τη θεά με σέβας
να παρακαλώ κ' εσέν', Αϊδωνέα,
του κάτω κόσμου βασιλιά, Αϊδωνέα,
παρακαλώ μήτε με πόνο, μήτε
με θάνατο τυραγνισμέν' ο ξένος
να φτάση στων νεκρών τον τόπο, που όλα
τα κρύβει, και στα Στύγια τα παλάτια.
Γιατί πολλές κι' αν σ' ηύραν δυστυχίες
άδικα, δύνεται ο θεός ο δίκιος
να σε σηκώση πάλι.

Αντιστροφή
Ω σκοτεινές θεές κι' άγριο θερίο,
που εμπρός στις πολυσύχναστες τις θύρες
κάθεσαι ξαπλωμένο και γαυγύζεις
απ' τη σπηλιά σου κ' είσαι, καθώς λένε,
φύλακας ανημέρευτος στον Άδη!
Τούτο, ω παιδί της Γης και του Ταρτάρου,
παρακαλώ να τραβηχτή στην άκρη
για ναύρη λεύτερο το διάβα ο ξένος,
που στο βασίλειο των νεκρών πηγαίνει.
Εσέ, που τον αιώνιον ύπνο φέρνεις,
παρακαλώ για τούτα.

ΑΓΓΕΛΟΣ
Ε, πατριώτες! σύντομα πολύ μπορώ να λέω
νεκρό πια τον Οιδίποδα· μα πώς το πράγμα εγίνη
δεν είναι διόλου δυνατό να το ιστορώ με λίγα,
γιατί και τα όσα γίνηκαν εκεί λίγα δεν ήταν.

ΧΟΡΟΣ
Λοιπόν πέθανε ο δύστυχος;

ΑΓΓΕΛΟΣ
Μάθε το, πως εκείνος
για πάντα την πολύπαθη ζωή του άφισε πίσω.

ΧΟΡΟΣ
Πώς; Τάχα οι θεοί του δώσανε θάνατο δίχως πόνο;

ΑΓΓΕΛΟΣ
Αυτό προ πάντων άξιο του θαυμασμού μας είναι.
Γιατί πώς έφυγε από δω, κ' εσύ, που παρόν ήσουν,
τα ξέρεις, δηλαδή χωρίς νάχη οδηγό κανένα
αλλά οδηγώντας μας αυτός· κι' όταν στον καταρράχτη
έφτασε, που είναι μέσ' στη γη με χάλκινα θεμέλια
στερεωμένος, στάθηκε σ' έν' απ' τα μονοπάτια
στη γούβα τη βαθουλωτή σιμά, όπου του Θησέα
και του Πειρίθου βρίσκουνται τα αιώνια θυμητάρια
της συμφωνίας πούκαμαν. Αφού στη μέση εστάθη
από τη γούβα κι' από την πέτρα, που σύνορο είναι, (32)
κι' από την κούφια την γκόρτσα και τον πετρένιο τάφο,
κάθησε κ' έπειτα έλυσε τα λερωμένα ρούχα.
Κατόπιν, αφού φώναξε τις κόρες του, ζητούσε
να φέρουνε τρεχούμενο νερόν από εκεί κάπου
για να λουστή και για σπονδές. Κ' εκείνες, αφού πήγαν
στο λόφο τον αντικρυνό της Δήμητρας, που κάνει
όλα ν' ανθίζουν, γλήγορα φέρανε στον πατέρα
αυτές του τις παραγγελιές, και το λουτρό και ρούχα
του ετοίμασαν καθώς για τους νεκρούς είναι συνήθεια·
κι' όταν ευχαριστήθηκε, γιατί είχαν όλα γίνει,
(τίποτα πια δεν έμενεν απ' όσα επιθυμούσε) (33)
ο Δίας ο κάτω βρόντηξε και πάγωσαν οι κόρες
από το φόβο, ως τάκουσαν· κ' επάνω στου πατέρα
τα γόνατα αφού πέσανε, κλαίγανε και δεν παύαν
να στηθοκόβουνται και να μοιρολογούν περίσσα·
κ' εκείνος την πικρή φωνή καθώς ακούει ξάφνου,
αφού τις σφιχταγκάλιασε, τους είπε: ωιμέ, παιδιά μου,
δεν έχετε πια σήμερα πατέρα. Εγώ πεθαίνω
και πια δε θα φροντίζετε να με γεροκομάτε
με τόσα βάσανα· σκληρό, παιδιά μου, ήταν, το ξέρω,
μα όλους αυτούς τους κόπους σας γλυκαίνει ένας μου λόγος.
Καθείς δε σας αγάπησε περσότερο από μένα,
που τώρα πια με χάνετε κ' έτσι ορφανές θα ζήτε
όλη την άλλη σας ζωή. Τέτοια θρηνούσαν όλοι
μ' αναστενάγματα βαθιά και σφικταγκαλιασμένοι.
Κι' όταν στο τέλος έφτασαν των θρηνητών και βόγγο
κανένα πια δεν έβγαναν, βαθειά σιωπή εγίνη.
Και ξάφνου τον εφώναξε κάποιου η φωνή, που όλοι
τρομάξαν κι' απ' το φόβο τους σκωθήκαν τα μαλλιά τους.
Γιατί ο θεός πολλές φορές και δυνατά τον κράζει:
Ε! εσύ, ε! εσύ Οιδίποδα! γιατί αργοπορούμε
να πάμε; εσύ από μέρος σου αργείς από πολληώρα.
Κ' εκείνος μόλις άκουσεν, ότι θεός τον κράζει,
γυρεύει νάλθη ο βασιλιάς της χώρας, ο Θησέας·
κι' αφού κοντά του επήγε αυτός τούπεν: αγαπημένε,
το σεβαστό το χέρι σου δόσε το στα παιδιά μου
για να ορκιστής ― δόστε κ' εσείς, παιδιά μου, το δικό σας ―
και τάξε μου, ότι ποτέ δε θα προδώσης τούτα
με θέλησή σου, κι' όσα εσύ έχεις σκοπό να κάμης
κάμε τα, πάντα σου έχοντας στο νου σου το καλό τους.
Κι' αυτός σαν γενναιόκαρδος άντρας κι' όχι με θρήνους
στον ξένον υποσχέθηκε μ' όρκο, πως θα τα κάμη.
Και καθώς γίνηκαν αυτά αμέσως ο Οιδίπους
με τα τυφλά τα χέρια του αγγίζει τα παιδιά του,
και λέει: θυγατέρες μου ανάγκη είναι, την τύχη
τη νέαν αφού υποφέρετε (34), να φύγετε απ' το μέρος
τούτο και να μη θέλετε να ιδήτε όσα δεν πρέπει
να βλέπετε, μηδέ όσα εμείς θα πούμε να γροικήστε.
Όσο το γληγορώτερο φευγάτε· κι' ο Θησέας
μονάχος του να μείνη εδώ να μάθη όσα θα γίνουν.
Αφού μας είπε τόσ' αυτός, τον υπακούσαμε όλοι
και δάκρυα χύνοντας βροχή φεύγαμε με τις κόρες.
Σε λίγο, όταν εφύγαμε, γυρίσαμε να ιδούμε
από μακριά· όμως πουθενά δεν είδαμε πια νάναι
ο Οιδίποδας· μα ο βασιλιάς μόνος και να κρατάη
στα μάτια εμπρός τα χέρια του για να τα ισκιάζη, σάμπως
να εφάνη κάτι φοβερό και να το βλέπη μόνο.
Σε λίγο όμως τον βλέπουμε να προσκυνάη με σέβας
τη γη και να παρακαλή τον Όλυμπο συνάμα.
Κ' εκείνος με ποιο θάνατον επέθανε κανένας
δε θα μπορέση να το ειπή, εξόν απ' το Θησέα.
Γιατί δεν τόνε σκότωσε κανένα αστροπελέκι
του Δία, μηδέ θαλασσινή φουρτούνα, που εσηκώθη
εκείνη τη στιγμή, παρά κάποιος, που ήταν σταλμένος
απ' τους θεούς, ή θ' άνοιξε καλόγνωμο το στόμα
του Άδη το αλύπητο, γιατί δεν πέθανεν εκείνος
με τρόπο, που να τον θρηνή κανείς, μηδ' απ' αρρώστια
πάσχοντας, αλλά θαυμαστός όσο κανείς στον κόσμο·
κι' αν φαίνουμαι, ότι δε μιλώ φρόνιμα, δε ζητάω
συμπάθειο απ' όσους με θαρρούν πως λογικά δε λέω.

ΧΟΡΟΣ
Κι' όσοι τον ξεπροβόδησαν από τους φίλους που είναι
κ' οι κόρες του;

ΑΓΓΕΛΟΣ
Δεν είναι αυτές μακριά· γιατί οι φωνές τους
γεμάτες θρήνο μαρτυρούν, πως έρχουντ' εδώ πέρα.

ΑΝΤΙΓΟΝΗ

Στροφή α'.
Ωιμένα! αλλοίμονο! έχουμε,
έχουμε οι κακομοίρες
να κλαίμε, αλήθεια, για πολλά
κι' όχι μόνο για το αίμα
του δύστυχου πατέρα μας,
που ήταν καταραμένο
και πριν τη γέννησή του·
να κλαίμ' εμείς, που αδιάκοπα
άλλοτε τόσους πόνους
βαστούσαμε κι' αμέτρητους
στο τέλος θε να ειπούμε,
γιατί είδαμε και πάθαμε
πολλά για τον πατέρα.

ΧΟΡΟΣ
Τι είναι;

ΑΝΤΙΓΟΝΗ
Μπορείτε, φίλοι μου,
εσείς να το υποθέστε.

ΧΟΡΟΣ
Πέθανε;

ΑΝΤΙΓΟΝΗ
Όσο καλλίτερα
μπορούσες να ποθήσης.
Γιατί τι περισσότερο
μπορείς να επιθυμήσης
για κείνον, που ούτε πόλεμος
μήτε κι' ανεμοζάλη
θαλασσινή τον χτύπησε,
αλλά τον εκατάπιαν
τόποι κρυφοί κι' αθώρητοι,
ενώ τον ετραβούσε
αθώρητος ο θάνατος;
Ω! η κακομοίρα! νύχτα
μαύρη κι' ολέθρια απλώθηκε
στα μάτια μας επάνω.
Γιατί πώς, τριγυρίζοντας
σε μακρυσμένη χώρα
ή μέσα σε θαλασσινή
φουρτούνα, θα μπορούμε
τη δυσκολόβρετη θροφή
για τη ζωή να βρούμε;

ΙΣΜΗΝΗ
Δεν ξέρω. Κι' άμποτε ο φονιάς
ο Άδης να με σκοτώση
για να πεθάνω η δύστυχη
μαζί με τον πατέρα·
γιατί θα είν' κακορροίζικη
για μένα πια η ζωή μου.

ΧΟΡΟΣ
Χρυσά μου διδυμιάρικα!
τη θεϊκιά τη μοίρα,
σαν ήλθε, να υποφέρετε
παλληκαρήσια πρέπει.
Δεν πρέπει και να νοιώθετε
τόσο μεγάλο πόνο,
γιατί και δεν εφτάσατε
σε τόση δυστυχία.

ΑΝΤΙΓΟΝΗ

Αντιστροφή α'.
Όμως ποθούσαμ' εμείς κάπως
και τη δυστυχία.
Γιατί κ' εκείνο που δεν ήταν
διόλου αγαπημένο,
ήταν για εμάς αγαπημένο,
όταν τον κρατούσα εκείνον
μέσ' στην αγκαλιά μου.
Αγαπημένε μου πατέρα,
πούσαι διπλωμένος
της γης το αιώνιο σκοτάδι,
κι' αν δε ζης, θα σ' αγαπάμε
πάντα εγώ και τούτη.

ΧΟΡΟΣ
Πέθανε πια;

ΑΝΤΙΓΟΝΗ
Βρήκε αυτός τέλος
όπως το ποθούσε.

ΧΟΡΟΣ
Ποιο τέλος;

ΑΝΤΙΓΟΝΗ
Πέθανε στην ξένη
χώρα, που ήθελε, και τάφο
πάντα ισκιερόν έχει,
κι' άφησε ο θάνατός του λύπη,
που το θρήνο φέρνει.
Γιατί πατέρα μου για σένα
με στεναγμούς τα δάκρυα τρέχουν,
μήτε ξέρω η μαύρη
την τόση μου για σένα λύπη
πώς να τη μερώσω.
Ωιμέ! ήθελες σε χώρα ξένη
να πεθάνης, πέθανες όμως
έτσι μόνος κ' έρμος.

ΙΣΜΗΝΗ
Δύστυχη εγώ! τάχα ποια μοίρα
― υ ― υ ― υ ―
πάλι εμέ κ' εσένα
μας περιμένει, αγαπημένη,
έτσι ορφανές από πατέρα;

ΧΟΡΟΣ
Αλλ' αφού είχε τέλος
ευτυχισμένο, αγαπημένες,
παύτε αυτή τη λύπη·
γιατί κανένας δεν υπάρχει,
που δυστυχία να μη τον δέρνη.

ΑΝΤΙΓΟΝΗ

Στροφή β'.
Πίσω, καλή μου, ας τρέξουμε.

ΙΣΜΗΝΗ
Να κάνουμε τι;

ΑΝΤΙΓΟΝΗ
Θέλω . . .

ΙΣΜΗΝΗ
Τι;

ΑΝΤΙΓΟΝΗ
Να ιδώ τον τάφο . . .

ΙΣΜΗΝΗ
Ποιου;

ΑΝΤΙΓΟΝΗ
Ωιμένα! . . του πατέρα.

ΙΣΜΗΝΗ
Και πώς είν' τούτο βολετό;
Μήπως δε βλέπεις τάχα; . . .

ΑΝΤΙΓΟΝΗ
Για ποια αφορμή με μάλωσες;

ΙΣΜΗΝΗ
Και για τούτο: ότι . . .

ΑΝΤΙΓΟΝΗ
Τι είναι
και πάλι αυτό;

ΙΣΜΗΝΗ
Πώς άταφος
χάθηκε εκείνος κ' έρμος.

ΑΝΤΙΓΟΝΗ
Φέρε με και στον τάφο του
σφάξε με τότ' επάνω.

ΙΣΜΗΝΗ
Ωιμένα η τρισβαριόμοιρη!
πώς πάλι εγώ θα ζήσω
ορφανεμένη κ' έρημη
ζωή δυστυχισμένη;

ΧΟΡΟΣ

Αντιστροφή β'.
Μη φοβηθήτε, αγαπημένες.

ΑΝΤΙΓΟΝΗ
Μα πώς να γλυτώσω;

ΧΟΡΟΣ
Και πριν εγλύτωσες . . .

ΑΝΤΙΓΟΝΗ
Τι τάχα;

ΧΟΡΟΣ
και δε σ' ηύρε κάποια
δυστυχία τρανή . . .

ΑΝΤΙΓΟΝΗ
Το ξέρω.

ΧΟΡΟΣ
Σαν τι λοιπόν έχεις στο νου σου;

ΑΝΤΙΓΟΝΗ
Πώς θα πάμε πίσω
στην πατρίδα μας, δεν ξέρω.

ΧΟΡΟΣ
Μην το ζητάς τούτο.

ΑΝΤΙΓΟΝΗ
Μας αναγκάζ' η δυστυχία.

ΧΟΡΟΣ
Και πρώτα σας στενοχωρούσε.

ΑΝΤΙΓΟΝΗ
Ήταν πριν μεγάλη,
μα τώρα πιο χειρότερ' είναι.

ΧΟΡΟΣ
Σας έλαχε κάποιο
πέλαγο συφοράς μεγάλο.

ΑΝΤΙΓΟΝΗ
Ωιμένα! πού να πάμε, Δία;
Γιατί σαν ποια τώρα
ελπίδα πια ο θεός μ' αφίνει;

ΘΗΣΕΑΣ
Παύτε, κόρες, τα κλάμματα· γιατί δεν πρέπει
λύπη να δείχνουμε όπου σαν ευεργεσία (35)
έρχεται ο θάνατος· είν' αμαρτία τούτο.

ΑΝΤΙΓΟΝΗ
Προσπέφτουμε στα πόδια σου, παιδί του Αιγέα.

ΘΗΣΕΑΣ
Για να σας κάμω ποια παράκλησή σας, κόρες;

ΑΝΤΙΓΟΝΗ
Θέλουμε του πατέρα μας κ' εμείς να ιδούμε
τον τάφο.

ΘΗΣΕΑΣ
Μα δεν είναι δυνατό να γίνη.

ΑΝΤΙΓΟΝΗ
Πώς είπες, της Αθήνας βασιλιά κι' αφέντη;

ΘΗΣΕΑΣ
Παρθένες! μούπε κείνος: άνθρωπος κανένας
μήτε στους τόπους τούτους να σιμώση, μήτε
στον τάφο να προσευχηθή τον εδικό του.
Και μούπε, πως αν τα φυλάξω καλά τούτα
η χώρα μου θε νάναι πάντα δίχως λύπη.
Τούτα λοιπόν τάχει ο θεός μας ακουσμένα
κι' ο Όρκος του Δία, που όλα τ' ακούει.

ΑΝΤΙΓΟΝΗ
Μα ανίσως τούτα
τα θέλησ' έτσι εκείνος νάναι, μας αρκούνε.
Και τώρα στείλε μας στη Θήβα την αρχαία
μήπως κ' εμποδίσουμε των δυο αδερφών μας
το σκοτωμό.

ΘΗΣΕΑΣ
Κι' αυτά θα κάμω κι' όλα, όσα
μπορώ να κάμω ωφέλιμα σ' εσάς για χάρη
κείνου, που εδώ και λίγην ώρα μέσ' στο χώμα
μπήκε κ' εχάθη· εγώ δεν πρέπει ν' αποκάνω.

ΧΟΡΟΣ
Μα τώρα τ' αναφυλλητά
παύτε και μην αρχίστε
τα μοιρολόγια πάλι·
γιατί το δίχως άλλο αυτά
είν' επικυρωμένα.